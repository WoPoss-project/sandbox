<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Lettere sull'arte</title>
      <author>Pietro Aretino</author>
    </titleStmt>
    <extent>1317 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000022</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Lettere sull'arte</title>
        <author>Aretino, Pietro</author>
        <editor id="ed">Camesasca, Ettore</editor>
        <publisher>Edizioni del Milione</publisher>
        <pubPlace>Milano</pubPlace>
        <date>1957</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">italiano</language><language id="lat">latino</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-02-24T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-19T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<titlePage>
	<docTitle>
		<titlePart type="princ">Lettere sull'arte</titlePart>
	</docTitle>
	<docImprint>
		<publisher>Edizioni del Milione</publisher>
		<pubPlace>Milano</pubPlace>
		<docDate>1957</docDate>
	</docImprint>
</titlePage>
</front>
<body>
<div1 type="epistola"><head n="I">I</head>
<opener><salute>A MADONNA MARIA DE' MEDICI</salute></opener>
<p>Io non voglio, signora, contendere con voi di dolore. Non che io non vincessi per dolermi la morte del vostro marito più che a persona che viva; ma perché la vincita mi saria perdita, essendogli voi moglie, perché tutti i duoli, nel mancar dei consorti, si dànno a loro. E non è perciò che la mia passione non preceda a la vostra, perché il vezzo, che vi domesticò a star senza, aveva indurato l'amore, tanto più tenero in me quanto non un'ora, non un momento, non un attimo ho saputo né potuto stargli assente, e più son note le vertù sue a me che a voi. E mi si debbe credere, avendole io sempre vedute e voi sempre udite; onde altri si compiace più ne la vertù degli occhi propri che nei gridi de la fama. E, caso che io ceda con la passione al vostro patire, do cotal preminenza al valore e a la saviezza di che sète piena, di maniera che è più capacità de le cose in voi donna che in me uomo. E, essendo così, il duolo è maggiore dal lato che più sa che da quello che men conosce.</p>
<p>Ma diamisi il secondo luogo ne la doglia, la quale è sì giunta al sommo nel mio core, che non ha di che più dolersi. E sarei morto, mentre ho visto esalargli lo illustre spirito, e nel formargli del volto, che fece Giulio di Rafaello, e nel chiuderlo io ne la sepoltura. Ma il conforto, che mi ha dato la eternità de la sua memoria, mi ha sostenuto in vita. La publica voce de le sue vertù, le quali saranno le gioie e gli ornamenti de la vedovanza vostra, mi ha asciutto il pianto. L'istorie dei suoi fatti mi tolgono non pur la maninconia, ma fannomi lieto. E mi pasco di udir da le gran persone: “Egli è morto uno sforzo di natura. Egli è finito l'essempio de la fede antica. Egli è sparito il vero braccio di battaglia”. E certo non fu mai chi levasse a tanta speranza l'arme italiane. E che più bel vanto può avere uno tolto a le cose umane che la ricordanza del re Francesco, da la cui bocca s'è udito più volte: “Se il signor Giovanni non era ferito, la fortuna non mi faceva prigione?”</p>
<p>Eccolo a pena sotterra che gli orgogli barbari, sollevandosi al cielo, spaventano i più coraggiosi; e già la paura signoreggia Clemente, che impara a desiderar il morire a chi era atto a sostenerlo vivo. Ma l'ira di Dio, che vòl procedere sopra i falli altrui, ce l'ha tolto. La Maestà Sua l'ha tirato a sé per gastigar gli erranti. Perciò consentiamo a la volontà divina, senza più trafiggerci l'animo, dando orecchie a l'armonia de la sua lode. Ristringasi il cor nostro nei diletti dei suoi onori. E, ragionando de le sue vittorie, facciamoci lume con i raggi de la sua gloria, la quale è andata inanzi al feretro, mentre la pompa funebre stupiva nel vedersi splendere nel mezzo dei capitani famosi, che l'hanno portato a seppellire su le loro spalle onorate.</p>
<p>E il marchese, con tutta la nobiltà di casa Gonzaga e de la corte sua, con la folta del popolo dietro e la turba de le donne su per le finestre, conversa in stupore, ha riverito il tremendo corpo di lui che a voi fu sposo e a me signore, affermando di non veder mai più essequie di maggior guerriero. Sì che riposate la mente nel grembo dei suoi meriti, e mandate Cosimo a Sua Eccellenza, che così mi comandò che io vi scrivesse, perché quella vòl succedergli in luogo del padre, che gliene ha lasciato per figliuolo. E, se io credessi che Iddio non gli rendesse con doppia usura la copia de le degnità tolte al mio idolo da la invidia del destino e de la morte, mi gittarei ne le braccia de la disperazione. Ma viviamo, ché così sarà, perché non pò esser che non sia.</p>
<closer><dateline>Di Mantova, il 10 di decembre 1526.</dateline></closer></div1>
<div1 type="epistola"><head n="II">II</head>
<opener><salute>AL MARCHESE DI MANTOVA</salute></opener>
<p>Perché io so che Vostra Eccellenza vòle che quegli, ai quali Ella dona, la ringraziano con il non ringraziarla, dirò solamente che Mazzone, mio servidore, mi ha dati i cinquanta scudi e il giubbon d'oro che mi mandate. Dirò ancora che teniate a mente la promessa fatta a Tiziano mercé del mio ritratto che io in suo nome vi feci presentare. Credo che messer Iacopo Sansovino rarissimo vi ornarà la camera d'una Venere sì vera e sì viva, che empie di libidine il pensiero di ciascun che la mira. Ho detto a Sebastiano, pittor miracoloso, che il desiderio vostro è che vi faccia un quadro de la invenzione che gli piace, purché non ci sien sù ipocrisie né stigmati né chiodi. Egli ha giurato di dipingervi cose stupende: il quando mo si riserba in petto de la fantasticaria, la qual gareggia spesso spesso con i pari suoi. Io sollecitarò, bravarò e sforzarò, onde ho speranza che se ne verrà a fine.</p>
<p>Intanto Tiziano e io vi basciamo le mani.</p>
<closer><dateline>Di Venezia, il 6 di ottobre 1527</dateline></closer>
</div1>
<div1 type="epistola"><head n="III">III</head>
<opener><salute>AL SIGNOR CESARE FREGOSO</salute></opener>
<p>Il presente de la berretta, dei puntali e de la medaglia, che mi ha fatto Quella, è venuto più a tempo che non viene un canestro di frutti, quando chi desina, nel fin de le vivande, già gli chiedeva con la fantasia de lo appetito. Io voleva donarne una fornita come la vostra, e volendo mandar per essa, ecco un servidor suo, che me la pone inanzi; onde io ne ho fatto festa e per la bellezza e perché io la desiderava, come forse desidera Vostra Signoria illustrissima (a la cui grazia mi raccomando) il libro dei sonetti e de le figure lussuriose che io per contracambio le mando.</p>
<closer><dateline>Di Venezia, il 9 di novembre 1527.</dateline></closer></div1>
<div1 type="epistola"><head n="IV">IV</head>
<opener><salute>A MESSER DONATO DEI BARDI</salute></opener>
<p>Ancora che io, nobile amico, vi accennassi che una gran donna voleva che la mia industria, involta nel velo de l'amicizia, traesse il vezzoso cagnoletto del core ai vostri spassi (ché del core, al piacere altrui, si tranno le cose care), non mi lasciai cadere tali parole di bocca, perché la discrezione de la nobile natura vostra si movesse a proferirmelo (ché so molto bene che più facilmente si sopporta la volontà di non aver quello che si brama, che il privarsi di quel che il desiderio possede), ma, perché sapeste che la sua bellezza era amata, e perciò non dovevate acquetarmi di ciò che parlai senza inganno, con la medaglia d'oro, dove i polzoni hanno cacciato quasi di tutto rilievo il cenacolo di Cristo con tutti gli apostoli, il cui magistero è di grandissimo costo. Ma non si creda che l'opera fusse fatta per una impresa, ma fu cominciata con molte altre per l'ornamento d'un pivial del papa, e la passione di Gesù era l'istoria che si faceva in ciascuna. E il sacco di Roma le disperse in qua e in là, onde a le mani vostre (come io so) è pervenuto questa, che per amor suo mi terrò sempre apresso, come ancor voi vi terrete ognora a lato la voglia che io ho di raddoppiarvi la gentilezza.</p>
<closer><dateline>Di Venezia, il 6 di aprile 1529.</dateline></closer></div1>
<div1 type="epistola"><head n="V">V</head>
<opener><salute>AL CONTE MASSIMIAMO STAMPA</salute></opener>
<p>La medaglia, signore, dove era sculpito per man di Luigi Annichini la effigie di Marte, non stava bene senza la compagnia dei puntali di cristallo orientale che io con uno specchio pur di detta materia e un quadro di mano del mirabile Tiziano vi mando per Rosello Roselli, mio parente. E non dovete, signor, pregiare il dono, ma l'artificio che lo fa di pregio. Guardate la morbidezza dei capegli innanellati e la vaga gioventù del san Giovanni; guardate le carni sì ben colorite, che ne la freschezza loro somigliano neve sparsa di vermiglio, mossa dai polsi e riscaldata dagli spiriti de la vita. Del cremisi de la veste e del cerviero de la fodera non parlo, perché, al paragone, il vero cremisi e il vero cerviero son dipinti, ed essi son vivi. E l'agnello, che egli ha in braccio, ha fatto belare una pecora, vedendolo, tanto è naturale. Ma, quando né il magistero né il dono non fusse di niun momento, debbe Vostra Signoria non accettare il cor mio che invisibile si è mescolato con il presente?</p>
<closer><dateline>Di Venezia, il 8 di ottobre 1531.</dateline></closer></div1>
<div1 type="epistola"><head n="VI">VI</head>
<opener><salute>AL DUCA DI MANTOVA</salute></opener>
<p>Il mio essersi riavuto da la infermità se consolarà tutto ne la veste di ermesino contornata di velluto nero ricamato e foderata di volpe bianchissima, consegnatami da Mazzone, con la zamarra di raso pur nero e ricamata di cordoni, in nome di Vostra Eccellenza, la quale con i suoi solleciti presenti mi doveria dar la lingua, e me la toglie. Io divento muto per la vergogna che io ho di non aver ancor fatto opera onde apparisca il merito di sì fatta mercede; né voglio che la volontà ch'io vi mostrai sempre mi scusi, perché la fede senza le operazioni non basta, e i suoi sarieno argumenti fragili, come la cassetta che, piena di vasi di vetri, vi mandai, solo perché voi vedeste la foggia de l'antiquità disegnata da Giovanni da Udine. La qual novitade è tanto piaciuta ai padroni de le fornaci da la Serena, che chiamano gli “aretini” le diverse sorti di cose ch'io feci far ivi. Monsignor di Vasone, mastro di casa del papa, ne ha portati di qui a Roma per Sua Santità, la quale, secondo che mi avisa, ne ha fatto gran festa. E io me ne stupisco, perché mi credeva che in corte si guardasse oro, e non vetro, come so che crede anco Vostra eccellentissima Signoria, della qual son servo.</p>
<closer><dateline>Di Venezia, il 3 di novembre 1531.</dateline></closer></div1>
<div1 type="epistola"><head n="VII">VII</head>
<opener><salute>AL CONTE MANFREDO DI COLLALTO</salute></opener>
<p>Mangiando, signore, l'altrieri con gli amici non so che lepri squarciate dai cani, che mi mandò il capitan Giovan Tiepoli, mi piacquer tanto che giudicai il “<foreign lang="lat">Gloria prima lepus</foreign>” un detto degno di esser posto nel coro degli ippocriti, per man dei loro digiuni in cambio del “<foreign lang="lat">Silentium</foreign>” che il cicalar fratino atacca dove si dà la piatanza. E, mentre le lodi loro andavano <foreign lang="lat">coeli coelorum</foreign>, ecco i tordi portatimi da un staffier vostro, i quali, nel gustarli, mi fecero biscantare lo “<foreign lang="lat">Inter aves turdus</foreign>”. Essi sono stati tali che il nostro messer Tiziano, nel vedergli ne lo spedone e nel sentirgli col naso, data un'occhiata a la neve che, mentre s'ordinava la tavola, fioccava senza una discrezione al mondo, piantò una frotta di gentiluomini che gli avevano fatto un desinare. E tutti insieme demmo gran laude agli uccelli dal becco lungo che, léssi con un poco di carne secca, due foglie di lauro e alquanto pepe, mangiammo e per amor vostro e perché ci piacevano; come piacquero a fra' Mariano, al Moro dei Nobili, al Proto da Lucca, a Brandino e al vescovo di Troia gli ortolani, i beccafichi, i fagiani, i pavoni e le lamprede, di che si empierono il ventre con il consenso de le lor anime cuoche e de le stelle pazze e ladre, che le infusero in quei corpacci, erari de la superfluità de la crapula, anzi paradisi de le vivande solenni, le quali furono idee de la lor fortuna e scienze de la ignoranza di tali asini. Benché guai a la poltroneria di ciascuno, se fussero stati dotti sobri e savi, perché la dottrina, la sobrietà e la saviezza è la palla a vento dei principi!</p>
<p>E beato colui che è pazzo, e ne la pazzia sua compiace ad altri e a se stesso! Certamente Leone ebbe una natura da estremo a estremo, e non saria opra da ognuno il giudicare chi più gli dilettasse, o la vertù dei dotti o le ciance dei buffoni, e di ciò fa fede il suo aver dato a l'una e a l'altra spezie, esaltando tanto questi quanto quegli. E quando a me si dicesse: “Che vorresti tu essere stato servendogli”, come sapete che gli servii, “Virgilio o l'Archipoeta?”, risponderei: “L'Archi, messere”, perché egli acquistava più, seco beendo in Castello, di luglio, il vin temperato con l'acqua calda, che non arebbe guadagnato ser Marone, se in laude sua avesse fatto duemilia <title>Eneide</title> o un milione di <title>Georgiche</title>. E non è dubbio che i gran maestri amano più i forti bevitori che i buoni versificatori. E a Vostra Signoria mi raccomando.</p>
<closer><dateline>Di Venezia, il 10 di ottobre 1532.</dateline></closer></div1>
<div1 type="epistola"><head n="VIII">VIII</head>
<opener><salute>AL RE DI FRANCIA</salute></opener>
<p>Egli è, sire, tanto proprio del cristianissimo Francesco il donare ed è sì propria sua la natura de la liberalità che, in quanto a le cose terrene, concorrerebbe in far grazie con Iddio, se l'accompagnasse con la prestezza: perché la cortesia vera trotta con i suoi piedi e la finta zoppica con quegli de l'ambizione. Gli uomini rotti in mare e percossi in terra ricorrono a Cristo; e la sua bontà, che gli vede i cuori ardenti di zelo e pieni di fede, subito gli scampa dal pericolo: onde i voti loro ornano i tempi suoi. Se alora che la necessità se gli divora, i vertuosi che si rivolgano a la Vostra Maestade fussero aiutati, ella saria il secondo Iddio de le genti; ma i doni son sì tardi che fanno, a chi gli riceve, quel pro che fa il cibo a colui che è stato tre dì senza mangiare; ché, alterandosi il digiuno nel sentir ciò che non può più gustare, o si muore o ne sta in forse. Ecco tre anni sono che mi prometteste la catena di cinque libbre d'oro, e non credo che non sia più dubbio ne la venuta del Messia dei giudei, poi che pur venne di lingue smaltate di vermiglio e con brevi nel cui bianco è scritto: “<foreign lang="lat">Lingua eius loquetur mendacium</foreign>”. Per Dio, che la bugia campeggia così bene in bocca a me, come si faccia la verità in bocca al clero. Adunque, se io dico che sète ai vostri popoli quello che è Iddio al mondo e il padre ai figliuoli, dirò io la menzogna? Dicendo che avete tutte le rare vertù: e la fortezza, e la giustizia, e la clemenza, e la gravità, e la magnanimità e la scienza de le cose, sarò io bugiardo? Se io dico che sapete regger voi stesso con istupor d'ognuno, non dirò io il vero? Se affermo che i suditi, che tenete, sentono più de la vostra possanza con i benefici che con la ingiuria, parlarò io male? Se io grido che sète padre de le vertù, fratello dei vostri servi, figliuolo de la religione, compagno de la fede è sostegno de la carità, non dirò io bene? Se io predico che il gran merito del vostro valore, per vertù di se medesimo, mosse l'amor d'altri a farvi erede del regno, potramisi oporre ? È ben la verità; ché, volendo io vantare il presente de la collana per presente, mentirei: perché non si può chiamar dono quello che, mangiatasi la speranza di averlo in erba, è prima venduto che visto. E se non che la bontà vostra è smisurata e innocente, la qual son risoluto che si credeva che io l'avessi avuta, sciorrei tutte le lingue che son legate a la catena, e le farei squillare di modo che i ministri dei tesori reali se ne risentirebbero per qualche dì: onde imparerieno a mandar tosto ciò che il re dona subito. Ma non sendo inganno ne la lealtà vostra, non debbe essere sdegno ne la vertù mia, la qual è e sempre sarà umil favellatrice de la ineffabile benignità de la Sua Maestà, ne la cui grazia serbimi Cristo.</p>
<closer><dateline>Di Venezia, il 10 di novembre 1533.</dateline></closer></div1>
<div1 type="epistola"><head n="IX">IX</head>
<opener><salute>AL CARDINAL DI TRENTO</salute></opener>
<p>Un secretario di don Lope Soria, più degno d'imperare che di servire imperadori, e tanto più accorto e più savio d'Ulisse quanto Sua Signoria è ed egli non fu, mi ha portati al letto, dove giaceva amalato, i cento ongari che per suo mezzo è piaciuto a la vostra cortesia donarmi; con le due medaglie apresso, una d'oro e l'altra d'ariento, ne le quali è coniata la testa sua vivacemente. Ma se io era vostro senza tal dimostrazione, che vi sono io ora? Io vi son quel che vi fui, né più né meno; perché il premio non accresce l'affezione, ma la rallegra, e, nel rallegrarla, par che ella ringrandisca, e pur è tale; e i bisogni, in cui i privilegi de la natura e de la fortuna pongono i vertuosi, vedendosi accomodare da l'altrui pietade, movono talmente chi riceve la mercede con gli sproni de la gratitudine che la lingua non adulatrice manda fuor cose che sforzano la servitù a parer maggiore. Adunque, se il dono non veniva, non avevate a essere quel mio signore, che io stesso ho giudicato che meritate d'essere? E poiché egli è venuto, debbo io mostrare di avervi più caro per i denari che per le vertù? Questa malvagia necessità è cagione ch'io paia quel che io non sono. Ma se io potessi tanto dare quanto mi è forza di ricevere, il mio animo mostrarebbe quel che egli è e non ciò che ei pare. Or, restringendomi sotto i panni de la pazienza, dico, basciando la mano a Vostra Signoria illustrissima, che i ducati spenderò per le occorrenze mie e le medaglie serbarò per memoria sua.</p>
<closer><dateline>Di Venezia, il 15 di novembre 1534.</dateline></closer></div1>
<div1 type="epistola"><head n="X">X</head>
<opener><salute>A MESSER GIORGIO, PITTORE</salute></opener>
<p>Io insieme con le vostre lettere ricevei i due capitani ritratti da voi, a petizion mia, da le sepulture del duca Giuliano e del duca Lorenzo; i quali mi son piaciuti assai, sì perché avete saputo ritrargli, sì perché vengono da lo iddio de la scoltura, de le cui mani celesti ho visto lo schizzo de la santa Caterina, che disegnò sendo fanciullo, e ben si vede in sì alto principio, tutto pieno di maestà e di sapere, che tali dote son concesse da le stelle rade volte agli uomini. E chi non si stupiria vedendo l'orecchia così minutamente finita di lapis? Dicono i pittori, ai quali l'ho mostrata come reliquia, che solo chi l'ha fatta la potria fare. lo mi conversi in tutti i gesti de la meraviglia tosto che la vidi, ma ne lo aprir de la cassetta mandatami dai Giunti, dove era la testa d'uno degli avocati de la gloriosa casa dei Medici, lo stupore mi tenne buona pezza immobile.</p>
<p>Ma come è possibile che l'Eccellenza d'Alessandro per compiacere a un servo di quella consentisse di privarsene? Io ho paura a guardarla e a lodarla, sì è ella venerabile e mirabile. Che berli di barba, che ciocche di capegli, che maniera di fronte, che archi di ciglia, che incassatura d'occhi, che contorno d'orecchie, che profilo di naso e che sfenditura di bocca! Non si può dire in che modo ella accordi i sentimenti che la fanno viva; non si può imaginare con che atto ella mostri di guardare, di tacere e d'ascoltare. Il decoro de la sacrosanta vecchiezza si scorge nel sembiante suo. Ed è pur creta scolpita con le dita de la pratica in pochi tratti. In conclusione lo stile del grande uomo è lo spirito de l'arte, perciò le figure da lui scolpite e dipinte parlano, muovono e spirano. Né solo io ho superbia di aver ciò che di suo mi avete con volontà del signor nostro mandato; ma se ne vanta tutta questa inclita città. E perché il dono non può scontarsi con altra ricompensa, per non minuire il suo pregio con vergogna de la mia qualità, ringrazio un cotanto padrone e un sì fatto amico, tacendo.</p>
<closer><dateline>Di Venezia, il 15 di luglio 1535.</dateline></closer></div1>
<div1 type="epistola"><head n="XI">XI</head>
<opener><salute>A MESSER GIORGIO D'AREZZO, PITTORE</salute></opener>
<p>Se, da poi che Xerse re fu vinto, voi foste stato quando Paolo mandò agli ateniesi per un filosofo, che gli maestrasse i figliuoli, e per un pittore, che gli ornasse il carro, gli averiano inviato voi, e non Metrodoro: perché sète istorico, poeta, filosofo e pittore. E ci son di quelli, che gli par essere il seicento fra gli spiriti famosi, che non accozzerebbono in mille anni l'ordine del trionfo cesareo, né la pompa de le genti e degli archi con la destrezza de le ornate parole, come mi avete scritto. Io per me veggo ne la vostra lettera le due gran colonne con il “<foreign lang="lat">Plus ultra</foreign>” che le attraversa; veggo i mostri dipinti nei basamenti; veggo l'epigramma con l'aquila di sopra, e quella Bugia, che si morde la lingua, mentre sostiene l'arme di Sua Maestà; veggo lo edificio de la gran porta e la diligenzia dei Barticino; veggo il tumulto, che ne lo entrarvi fanno gli inumerabili principi drieto a Carlo augusto; veggo i reverendissimi pontificalmente con Alessandro signor nostro, che 'l vanno a incontrare; veggo anche con che destrezza smonta da cavallo, presentandoli il cuore e le chiavi di Fiorenza, sento dirgli da Sua Altezza: “E queste e quel ch'io tengo è vostro”; veggo lo stuolo dei paggi sopra i cavalli imperiali, e mi abbaglio la vista nel tremolar dei puntali d'oro, di cui erano tempestati i drappi de la gioventù fiorentina; veggo i due mazzieri, che usa di menarsi innanzi l'imperadore, e il cavallerizzo con la spada de la sua giustizia, e m'inchino a Sua Eccellenza, mentre con gli occhi de la mente lo scorgo in mezzo al duca d'Alba e al conte di Benevento.</p>
<p>Non veggo già dietro a Cesare i prelati, perché non ho occhio che possa veder preti, salvo la grazia del mio Marzi.</p>
<p>Veggo l'arco del Canto a la Cuculia; veggo la illarità augusta, e leggo i titoli di tutte le macchine; veggo tutte le imprese del suocero del signor nostro; veggo la figura de la Pietà coi bambocci adattatile adosso; veggo la Fortezza, e intorno a lei le corazze e gli elmi, e sopra ogni invenzione mi piace la liberalità del corno, de la quale escono le corone, ciò è quella del re dei romani e quella del re di Tunisi, ma l'altra che appar mezza di fore, sia pure ai dì nostri; veggo la Fede con la croce in mano e con il vaso ai piedi, e le parole sono divine, e parmi stupendo l'arco, che ha l'aquila con l'arme per il breve che si legge. È unica la istoria dove si figura la fuga dei turchi, e la incoronazione di Ferdinando è bellissima, e più bella è per esservi Cesare presente.</p>
<p>Veggo da l'altro lato i prigioni legati con quelle cere barbare e con quegli abiti strani in testa, in vari gesti; e do gran laude al padre e al figliuolo che hanno messe insieme sì gentilmente la gran mole. Ma quella fuga di cavalli ne la facciata a San Felice è maravigliosa. Veggo la Fede e la Giustizia con le spade ignude in mano, le quali cacciano Barbarossa; veggo i morti in scorcio sotto i terribili cavalli; veggo la Pittura, che disegna l'Asia, e la Scoltura, che abozza l'Africa; veggo nel basamento il carro pieno di spoglie e di trofei; veggo sudare quei putti, che portano la barella a usanza degli antichi; veggo il re di Tunisi ne l'istoria che s'incorona; veggo le vittorie con gli epigrammi graziosissimi, con tutto il bello ch'è di sopra, di sotto e da canto, e mi par essere un di quegli fermatisi là col viso insuso, mirando la fabrica miracolosa; veggo via Maggia, il ponte a Santa Trinita e la strada del Canto a la Cuculia, tutta piena di turbe arecate in bizarra attitudine; oltra ciò vi veggo condurre a perfezione la nuova fabrica; veggo il legname (bontà del vostro pennello) non differente da le pietre diverse: veggo Ercole che amazza l'idra, e so che il vivo non fu sì robusto, né sì corto di collo, né sì pieno di nervi, né sì spesso di muscoli, come quello che è uscito de le dotti mani del mio Tribolo.</p>
<p>Veggo appresso al ponte Santa Trinita il fiume d'Arno simile al bronzo, e gli veggo piovere dai capegli le istesse acque; veggo gli altri fiumi, e Bagradas d'Africa, e Ibero d'Ispagna; la spoglia del serpe menato e portato a Roma è naturale, e i corni de la copia, e le lettre: ma basta che si sappia che sien di man del Tribolo. Voglio che diamo la seconda palma al frate dei Servi sì per essere stato discepolo del maestro, sì per esser proprio dei frati di non saper far altro che scannar minestre. Ora il Monte Lupo nel fiume di Germania e di Pannonia non s'è portato se non da valentuomo, e i basamenti di sì delicate maniere non mi son nuovi. Duolmi che il raro Tribolo sudetto non ebbe tempo, ché certo avria fatto la forma del cavallo sì forte, che quel di Lionardo a Milano non si mentovava più.</p>
<p>Veggo la Vittoria con la palma in mano, e con l'ali di nottole al canto degli Strozzi; e se non c'ho fatto buono stomaco ne le cose vostre, vomiterei vedendo quel volto di fava menata de la Vittoria col braccio enfiato; e più vi dico, ché colui che l'ha fatta ne va più superbo che l'imperadore, a l'onor del quale son sute fatte tante maraviglie. Ed è pur vero che sempre i più goffi vanno a man ritta per aver più soldi che nome.</p>
<p>Veggo il colosso vestito de la pelle del Tosone, e mi fa paura la sua spada sfolgorante. Veggo i trofei, e leggo l'istorie dipinte nel basamento, con il Iason argo, impresa di Sua Maestà. Ma scoppiava il fratacchione se non chiariva altri che era frate in questo suo Morgantaccio. Veggo sopra a la porta di Santa Maria del Fiore lo epigramma messo in mezzo de le due grandi aquile con le grottesche, e so quanto meritino lode per essere venute da Giorgio, pellegrino intelletto.</p>
<p>Io mi perdo, entrando in chiesa, ne lo splendore dei lumi riverberanti ne l'oro dei drappelloni. Veggo la Giustizia e la Prudenza ne la via dei Martelli molto mal conce da chi gli ha dato l'essere; così il mondaccio, benché stia meglio di loro. Benché mi recreo la vista ne la Pace posta al palazzo dei Medici, veggendola abrusciare l'arme con la sua fiaccola, ed era ben ragione che nel più degno luogo de la città fusse la più lodata opra. Fu bel pensato l'ornare di verdure l'onorata casa, onde simigliava la stanza che hanno di state eletta per loro stessi gli dèi silvestri, e le frondi ben compartite han non so che di sacro e di religione, poi si convien molto a l'ardor del caldo.</p>
<p>E, per concluderla, io ho veduto ne l'essemplare de la vostra il tutto. Ma chi è capace de la grandezza del duca nostro, vede cotali apparati. In somma non saria possibile di trovar cose più belle, né più a proposito dei titoli e dei distichi in laude de l'imperadore.</p>
<closer><dateline>Di Venezia, il 7 di giugno 1536.</dateline></closer></div1>
<div1 type="epistola"><head n="XII">XII</head>
<opener><salute>A MESSERE LUIGI CAVORLINI</salute></opener>
<p>La maggior vendetta, compare e fratel mio, che possano fare gli offesi da la sorte a la fortuna, è il tollerarla: perché i suoi diletti sono le passioni accorate che altri si piglia, mentre ella se gli sfoga sopra. Se voi la volete far vergognare dei beni, che pur vi ha tolti, usate la pazienza ne la carestia de le cose, mostrandole il volto de l'animo; né vi lasciate lusingare da la speranza, perché vien più tosto quel che non si spera che ciò che si è sperato. E se pur volete appigliarvi a la speranza, fate che ella sia il giuoco de l'aversità vostre, e non che le vostre aversità sieno gli spassi suoi. Ma sopra tutto votatevi a Iddio di ricordarvi di lui ne le prosperità, come credo che ve ne ricordiate ora ne le calamità, che ben cesseranno, perché in un punto occorre la felicità di molti che averien patteggiato col destin loro di viver mediocremente. Lo scettro e le coperte e l'altre gioie di più di centomilia ducati di prezzo sono in mano del Gran Turco: onde la vertù, con cui ne avete guadagnato la maggior parte, negozia per ciò, ed è sempre per far fede a Sua Maestà che più infamia le saria il perdere il credito con i mercatanti che la giornata con gli esserciti: perché l'uno sta ne la viltà e l'altro nel caso. Sì che destate la solita animositade, e sieno gli avanzi vostri la vita e la vertù che io dico, per cui siate atto a fare quel che non si può fare, non che de le ricchezze. Mi rendo certo che non passarà troppo che averete il modo di mandarmi dei robini e dei diamanti di più grandezza de la turchese che, come dono venuto da voi, mi messe in dito il vostro cognato tanto magnanimo quanto misero. E io, che non mi lascio vincer di cortesia, farò memoria de le vostre allegrezze future con iscorno de le doglienze passate.</p>
<closer><dateline>Di Venezia, il 23 di settembre 1536.</dateline></closer></div1>
<div1 type="epistola"><head n="XIII">XIII</head>
<opener><salute>A L'ARCIVESCOVO SIPONTINO</salute></opener>
<p>Se l'animo mio fusse stato assente da Vostra Signoria reverendissima, a la bontà de la quale tanti e tanti anni fa che io mi diedi in preda, sì come è suto lontano da Quella il mio scrivere, non averei minor vergogna ne l'indirizzarvi questa lettera che io mi abbia avuto in fino a qui del non ve ne aver mai indirizzate. Ma perché egli è stato sempre e sempre sarà presente ai meriti vostri, ardisce mosso da una propria sua naturale affezione di salutarvi e dopo i saluti pregar la singular vostra benignità che mi restituisca il luogo che l'antica servitù mia soleva avere ne la memoria vostra; e i segni veri, che ella rientri ne la possessione di prima, sieno il degnarsi di comandarmi. E perché gli uffici che si fanno per i vertuosi son quasi conformi. ai servigi che si fanno a Dio, supplico quella magnanima cortesia, che Roma (a onta de l'abito, sotto i cui lembi si strangola e la cortesia e la pietà) ognora conobbe in voi, che abbia compassione a la povertà, che aduggia i fiori de la vertù di Giovanni scultore, per Dio, giovane costumato e buono, la pura mente del quale ha tanta fede, e tanto spera ne la gentilezza che racconta di voi, che s'egli una parte di cotal fee e speranza avesse in Cristo, saria a quest'ora sopra le stelle. E perciò la provisione assegnatagli già da la vostra pietosa mercede, pur per il mezzo suo, sì gli confermi, e così sarete cagione che il bello ingegno datogli da la natura e da lo studio adornarà Italia dei suoi parti. E io, ottenendo egli quel che per lui vi chieggo, entrarò in sicurtà de l'eterno obligo che arà con voi. E piaccia a Dio che egli non gitti le speranze, e io i prieghi.</p>
<closer><dateline>Di Venezia, il 8 d'ottobre 1536.</dateline></closer></div1>
<div1 type="epistola"><head n="XIV">XIV</head>
<opener><salute>AL CONTE GUIDO RANGONE</salute></opener>
<p>Egli intraviene a Vostra gloriosa Eccellenza, come intervenne a suo grado al famoso Lacoonte, la cui statua riguardando forse il cielo per la maraviglia, che in lei aveva impressa la vivacità de l'arte, dopo molti secoli disgombrato da le rovine che il tenevano ascoso venne a luce con tanto fausto che Roma, locatolo nel più onorato luogo, mentre ogni divino spirito il decantava, si converse tutta in stupore e in festa. Dico che Iddio, dando cura a la natia bontade vostra, acquetandovi la malignità de la fortuna passata con la benignità de la sorte presente, oltre che ha permesso che abbiate abbattuto l'orgoglio degli iniqui tempi con l'arme de le vertù vostre proprie, vi ha sollevato tanto in alto che il nome vostro è diventato alimento de le lingue d'ogni gente. E così va per chi teme Cristo e con la buona intenzione de l'animo camina per le vie giuste e caritatevoli, come avete fatto voi. Né fu senza augurio de le felicità reali la savia elezione che Sua Maestà fece quando comisse ne la fedele e valorosa accuratezza vostra la somma de le faccende sue, perché sapete mostrare audacia ai nimici, benivolenza ai soldati e a la opportunità consiglio. Onde non si puote sperare se non trionfi e vittorie da la milizia, de la quale sète figliuolo e padre. Ma, sendo voi nel pregio e nel grado che sa tutto il mondo, chi può stimare l'allegrezza che hanno tre, che la gentilezza vostra e il favor de la vertù loro elesse compari vostri ? Il Sansovino ne gode, e Tiziano ancora, e si vanta con l'aver sempre sperato consolarsi (bontà vostra) di avervi pronosticato la grandezza in cui meritamente sète.</p>
<p>Di me non parlo, perché le lagrime, ch'io spargo nel sentire il grido de la vostra fama, sono il testimonio del fervore con cui vi rivolgo il core, e so ch'io faccio ingiuria a la calda affezione, che io vi porto, a non lasciar gli studi e colei che mi fa cantar gli onor suoi piangendo per venire a servirvi, come viene il quasi me stesso messer Girolamo Comitolo. Io non ve lo raccomando per non offendere la conoscenza che avete dei buoni e dei vertuosi pari a lui, e anco la libertà assegnatami da la cortesia vostra sopra l'istesso vostro potere; e perciò egli si rimarrà ai servigi vostri. E le bascio la mano, che sì amorevolmente me è stata larga dei cento scudi, che da la sua liberal consorte ho ricevuti.</p>
<closer><dateline>Di Venezia, il 20 di novembre 1536.</dateline></closer></div1>
<div1 type="epistola"><head n="XV">XV</head>
<opener><salute>AL DUCA DI FIORENZA</salute></opener>
<p>I venticinque e i cinquanta scudi per comessione di Vostra Eccellenza mandati in Arezzo, e i cento che mi ha pagati il mio messer Francesco Lioni, mi fanno scordare i sette anni che mi pareva aver gittati con i due papi dei Medici. Ma, cancellando ogni sdegno, entro sotto il giogo che mi ha posto al collo la cortese dimostrazion vostra con più affetto che mai. Io non posso ritener le lagrime pensando al favore e a l'onore che per proprio real costume vi sète degnato farmi ne la patria. Non meritava l'effigie mia posta da la benignità degli arretini in Palazzo sopra l'uscio de la camera dove dormiste, che un principe di Fiorenza, un genero di Carlo imperadore, un nato di duca, un nipote di due pontefici la guardasse, e guardando la dipinta desse tante lodi a la viva. E per accorarmi con la dolcezza de l'obbligazione, fermossi la vostra alta persona dinanzi a la casa dove io nacqui, inchinandosi a la sorella mia con la reverenza con cui ella doveva inchinarvisi. Certo l'umanità d'Alessandro Medico ha vinto quella d'Alessandro macedonico: perché egli si arestò a la botte sendoci Diogene, ma voi miraste il mio tugurio ben che io non ci fussi; e son dote di natura, e non simulazioni d'arte l'opere che voi fate. E perciò Iddio allontani da la Signoria Vostra illustrissima il pessimo talento de l'invidia e de la fraude; né lasci accostare a Quella il ferro, né il veleno del tradimento. E sia la vita sua la salute de la nostra.</p>
<closer><dateline>Di Venezia, il 18 di decembre 1536.</dateline></closer></div1>
<div1 type="epistola"><head n="XVI">XVI</head>
<opener><salute>AL SIGNOR GONZALO PERES</salute></opener>
<p>Egli è certo, signore, che gli altrui benefattori nel presto dar de le cose diventano più gloriosi che non è un dio, il qual indugia il concedere de le sue grazie: perché le promesse lunghe a giugnere si mangiano i giorni di coloro che spettano con la speranza, e son più maligne che quello avaro “no” che non ti vòl promettere; ma le promissioni tosto osservate connumerano fra i più benigni iddii gli osservatori loro. Ed essendo così, Vostra Signoria, che quasi in un tempo mi avisò e mandò il testimonio del felice aviso, sottoscritto da l'invitta e fida mano di Sua Maestà, non dee esser tenuto da me quasi dio de le necessità mie? Ma perché la mia vertù non è grande come la vostra bontà, acciò che io potessi tanto lodarvi quanto mi avete giovato? Io ricevei il previlegio augusto dal signor Domenico Gaztelù non men cortese che vertuoso, e se non, molto dopo, pur da lui non riceveva la vostra carta, non si creda che io con una lettera ve ne ringraziassi: perché il pensarsi di sodisfare con venti fila di parole agli oblighi, che i miei pari hanno ai personaggi a voi simili, non solo è uffizio ingrato, ma villano ancora, e appena pagarò io parte di quel che vi debbo con un libro. Né si dubiti ch'io nol faccia forse con la prestezza, con la quale utilmente avete onorato me. Io vi giuro, per la riverente affezione che io porto a don Lope Soria, che mi pento quasi d'averlo acettato; poiché un Covos, la cui provida integrità e potente gentilezza tien la chiave del secreto animo de l'imperadore, si è degnato di favorir me, che apresso de la grandezza sua son più piccolo d'un peccato minimo in mezzo a l'immensa misericordia di Cristo.</p>
<p>Qual guiderdone sarà quello che la mia poca vertù darà a don Luigi d'Avila, generoso cavaliero, de l'opra che in mio beneficio ha operato? E con qual penna e con che lingua per me si renderà grazie a l'eterna memoria del trionfale Antonio de Leva, autore de le mie consolazioni, il cui merito è tale che la fama accusa se stessa d'ingratitudine, parendole per sempre favellarne, non mai dirne parola? Benché, se basta la buona volontà dei cuori a Dio, debbe anco bastare il mio ottimo volere agli uomini. Ma egli è pur degno di voi il desiderio che avete d'esser cresciuto e di crescere per giovare ai vertuosi. Attendete, signore, ad infiammarvi del continuo in così fatta voglia, se volete che il cielo adempisca  i voti di ciò che desiderate, perché la vertù è figliuola de la cortesia di Giove.</p>
<p>Oltra questo è più bel vanto il poter dire: “Io ho aiutato il tal vertuoso”; che non è qualunque favore si sia, senza aver ciò fatto. Sì che conservate il vostro bel pensiero nel bramare le nostre contentezze, ché vedrete il nome vostro caminare inanzi al sole, sì lo sapranno bene impennare i calami degli scrittori. E Tiziano, rassemplandovi, anullarà con la vostra effigie le ragioni che in voi si crede aver la morte.</p>
<p>Ma faccio fine con il supplicarvi che in mia vece basciate la mano al signor don Pedro, maggiordomo di Sua Maestà, la dolce umanità del quale mi è rimasta scolpita ne la memoria.</p>
<closer><dateline>Di Venezia, il 20 di decembre 1536.</dateline></closer></div1>
<div1 type="epistola"><head n="XVII">XVII</head>
<opener><salute>A MESSER BERNARDINO DANIELLO</salute></opener>
<p>Per aver, amico carissimo, la mia natura tanto bisogno de la vostra arte quanto la povertà, in cui sono, de la mercé dei principi, il libro suo mi è stato sì caro che l'ho preso con quella fronte che io feci al previlegio de l'entrata che Cesare, per propria bontà di Sua Maestade, mi ha dato. E subito ch'io l'ebbi in mano cominciai a leggere le cose difficili che la facondia degli spiriti del vostro ingegno è andata esprimendo sì facilmente che più di piano e di puro non si può desiderare. E quello che più mi ha sospeso in me stesso ne l'opera uscitavi de la mente, è l'avere io conosciuto ne le sue discrezioni il proprio giudizio, che Michelangelo vòlse che si conoscesse ne le sue pitture di Capella a Roma. Egli, che sapeva il valor del suo stile, accioché i dipintori avesser meglio a considerare il profondo disegno che il cielo e il suo studio gli diede, uscendo de l'uso degli altri fece le figure grandi oltra il naturale, perché gli occhi, nel subito alzarsi a quelle, si confondessero ne la maraviglia, e confusi nel maravigliarsi di ciò, cominciassero sottilmente a ritrar col guardo la possanza de le sue fatiche. Dico che il vostro saggio avvedimento ha posto quel reverito nome di messer Trifone nei suoi ragionamenti, perché chi lo legge si svegli a ricogliere con l'intelletto gli onori dei vostri detti, veramente degni d'esser posti ne la lingua del padre dei casti, dotti e osservati parlari.</p>
<p>Ma, senza altro, per dimostrare la degnità degli scritti che mi avete mandati, bastava il nome di quel magnanimo signore a cui il debito e la cortesia vostra ha voluto che gli intitoliate. Per Dio, che la buona fama, la quale ha publicata la gloria de la <title>Poetica</title> vostra, ha detto il vero con maggiori effetti che non mi avevano promesso le parole sue. Onde io vi ringrazio e del volume e de la memoria che tenete di me, che altro piacere non vi ho saputo far mai che amarvi, come io faccio. State sano.</p>
<closer><dateline>Di Venezia, il 22 di decembre 1536.</dateline></closer></div1>
<div1 type="epistola"><head n="XVIII">XVIII</head>
<opener><salute>AL SIGNOR ERCOLE, DUCA DI FERRARA</salute></opener>
<p>L'Altezza Vostra, signore, che avanza ogni altro principe d'intelletto e d'umanità, si degni scusarmi con esso seco per conto del mio non esser venuto a farle nel suo palazzo riverenza, perché non la superbia, non l'ingratitudine, non l'ignoranza l'ha causato, ma una pura modestia e un conoscimento de la bassezza mia, la quale, mentre foste qui, sempre attese a raffreddarmi il caldo del fervore, che moveva gli oblighi ch'io vi tengo e l'affezion che io vi porto a corrervi ai piedi. E averei ad ogni modo, così senza merito come io sono, rotto il freno del rispetto se non mi avesse ritenuto e la folta de l'occupazioni, in cui tuttavia eravate, e il non essere mai comparso uomo ad introducermi al conspetto vostro. Messer Nicolò Buonleo e messer Agostin da Mosto faranno fede con quanta sommessione gli pregai che, apostato il tempo commodo a farmivi basciar la mano, me lo facessero intendere; e, non l'avendo fatto, teneva per fermo che non vi fusse cara la mia vertù. Ma i cento ducati d'oro, portatimi da l'imbasciatore che qui tenete, mi ha ristretto il laccio de la servitù, che in perpetuo vi sarà fedele. E tanto più è cresciuta in me, quanto più mi sono chiarito che solo il duca di Ferrara può col signor Ercole; e ne acquistate gloria, perché un vero principe debbe esser signor di se stesso, e proporre ed esseguire le sue intenzioni con la volontà di se medesimo, e acettar ne la grazia sua quegli di cui fa elezione il suo giudizio proprio; e, con il donar di sua fantasia, far che chi riceve riconosca da lui, e non dai suoi favoriti. Ma è pur atto di Dio il tacito beneficare gli uomini.</p>
<p>Ecco la cesarea Maestà mi dona sei mesi prima che mi sia noto. Ecco Vostra Eccellenza mi dona tre volte, né 'l sa niuno. Io per me stimo vituperio di chi lo fa il trombeggiare un secolo inanzi la villania de la cortesia, che ammazza la speranza che l'aspetta con il mai non giugnere, ed è pur troppo dolce il piacere che ti dànno i presenti non isperati; e ciò provo io mercé de la moderata liberalità vostra, la quale ricompensarò con memorie forse eterne.</p>
<p>E per dir de la medaglia, io non ve la mandai perché un così fatto signore avesse a degnarci gli occhi; ma perché si maravigliasse de l'artificio miracoloso di Lione, suo servo. Il quale debbo aiutare per l'innocenzia e perché egli è de la patria mia. Il vulgo gli grida dietro a torto. E cotal calunnia è previlegio de la vertù, che sempre fu calpesta da l'ignoranzia. Dunque uno spirito che pareggia gli antiqui dee essere cacciato di dove egli è più che necessario e dal luogo che si onora per ciò? Egli fuggì, ma chi non saria fuggito sendone confortato? benché è savio avvedimento il tòrsi dinanzi a l'empito del furore, perché l'invidia degli altrui nimici vince il più de le volte la purità di quella giustizia, che, alterata dagli indizii del calunniatore nei primi moti, spaventa con la severità de la sua rigidezza talmente il calunniato che, smarrita la scusa ne la querela, va perdendo ogni ragione, onde par reo chi non peccò. E poi il perdono dee andare inanzi, quando la verità ne l'accusato è maggior che il vizio, e basta punirlo con l'amunizioni. Or, senza più dirne, bascio le mani di Vostra Eccellenza.</p>
<closer><dateline>Di Venezia, il 5 ferraio 1537.</dateline></closer></div1>
<div1 type="epistola"><head n="XIX">XIX</head>
<opener><salute>A MESSER ANTONIO ANSELMI</salute></opener>
<p>Il dirmi voi, figliuolo, a bocca e per lettera di messer Paolo Crivello, che monsignor Bembo era per venir qui più tosto che non è venuto, ha fatto nascere fra il vostro prometterlo e il mio crederlo uno di quelli intrighi, nel qual rimangano impacciati due incontratisi fra via, che accennando ora al dritto e ora al manco lato, indugiano e fan pigra la fretta che gli sollecita il passo. Dico che il mio non rispondere almeno con una polizza a Sua Signoria vien da lo aspettarla io qui, o, per dirlo a la libera, da lo spaventarmi io pur a pensar di rispondere a l'autor del giudizio, non solo al giudice degli scritti di cui si sia. E, per Dio, che mi par men vergogna la villania del non gli scrivere che la prosunzione de lo scrivergli. Perché, non gli scrivendo, odo dire: “Come, l'Aretino non risponde al Bembo?”, e, così dicendosi, par ch'io sia atto a rispondergli, ma rispondendogli guadagnerei quel che avanzano coloro che son publicati per temerari. Sì che lodatimi di quello che per aventura vi è parso bene a biasimarmi, e dite al signor nostro ch'io l'adoro come amo voi, che amate tanto me. Or vivete lieto e fate che il Ricco mio sia sempre caramente accolto da colui che allumina le tenebre dei seguaci de le Muse, ché certo messer Agostino è parte del mio core.</p>
<closer><dateline>Di Venezia, il 6 di ferraio 1537.</dateline></closer></div1>
<div1 type="epistola"><head n="XX">XX</head>
<opener><salute>A MONSIGNOR BEMBO</salute></opener>
<p>Il tacer mio fin qui ha risposto, signore, a la gentilezza del sonetto vostro; e il nodo, che 'l silenzio mi ha fatto ne la lingua per ciò, viene da la poca vertù che mi fa parere; onde la sua vista non può mirare il sole di quella per cui sète; e le piume de l'ingegno suo non volano per il cielo de la vostra; benché il restar muto, ch'io feci leggendolo, commisse tal risposta a l'animo, il quale subito vi scrisse, come ora con la penna del buon volere vi riscrive di propria mano, ringraziandovi de la vita e de lo spirito, che avete dato a la morte de la sua sirena e al mio nome, anullando al tempo le ragioni, che sì sicure con noi due gli parse avere. O bontà del Bembo, tu sei pur grande, poi che doni l'immortalitade a chi, senza meritar altro, ti ha solamente nel core! Io, che per favor che a quel ch'io mi sia abbin fatto le cortesie dei principi di tutto il mondo, non mai divenni altero, mercé dei vostri versi provo come sa gonfiar la superbia. Veramente l'armonia, che esce dai vanti, che dànno i vantati, a chi pregia il vanto è cibo de l'animo, la cui soavità è gustata dai sensi, nonché dai rettori de la vita, su le spalle de la quale sì sconciamente si aggrava il piombo di quegli anni, che si onorarebbero a vergognarsi di non avervi sempre conservato in uno stato, se ben la propria gloria è l'aprile, che eternamente mostrarà verdi e fioriti i giorni del vostro essere. Ma perché l'effigie, con cui onorate il mondo e la natura, sia ognor la medesima, come tuttavia sarà una istessa la fama che avete, consentite con il presto venir qui che se le cominci, e fornisca la stampa, dove apparirete vero e vivo; e ciò fate perché quei che nasceranno s'innamorino de l'imagine di colui che gli terrà in continuo stupore con gli essempi de le cose scritte. Certo, è un oltraggio, che altri fa a se stesso, quando ritarda a se proprio il piacere onesto e lodato, e si vive con due vite, mentre ci contempliamo ne l'industria de l'arte. Sì che venite, e con la degnità de la memoria del vostro ritratto consolate chi riverisce la Signoria Vostra, come la riverisco io, che vorrei convertirmi ne la riverenza per riverir qual si deve un uomo contanto riverito.</p>
<closer><dateline>Di Venezia, il 6 di ferraio 1537.</dateline></closer></div1>
<div1 type="epistola"><head n="XXI">XXI</head>
<opener><salute>AL DUCA D'URBINO</salute></opener>
<p>È atto degno di chi lo fa, dignissimo principe, il sapere osservare il grado del suo grado fin nel cenni. E merita più di servire che di comandare chi non ispecchia il volto del suo onore molte volte il giorno, e ciò usa il sano e natural giudizio. Perciò Vostra Eccellenza, aprovata da l'opra e da la fama per uomo degnissimo di memoria, consulti un poco col suo consiglio, e poi, per degnità del proprio merto e per compiacere al mondo che lo riverisce, non comporti che la sua effigie e le sue zecche siano lacerate da l'altrui grossezza. Quello, che vi porta questa, chiede a la bontà che vi fa spendere il pane, il qual non mangiaria nol guadagnando. La natura si è affaticata mille anni a fare un tanto nobile ingegno per gloria di voi principi. Sì che, signore, aiutate costui, che verrà tutto dì facendo miracoli con la sua arte, e al presente vi farà le stampe de le monete e i conii de le medaglie, e ogni onesto intertenimento lo stabilisce ai vostri servigi. Ma son certo che la benignità di Vostra Eccellenza non sopportarà ch'io, che ebbi sempre in somma riverenza il nome di Quella, supplichi per un sì gran vertuoso indarno; onde la ringrazio de la grazia, che son certo d'avere ottenuto da lei.</p>
<closer><dateline>Di Venezia, il 5 di aprile 1537.</dateline></closer></div1>
<div1 type="epistola"><head n="XXII">XXII</head>
<opener><salute>AL PRINCIPE DI SALERNO</salute></opener>
<p>A voi, signore, starien bene gli imperi, anzi male; perché gli disfareste in un dì con la vostra liberalità. Certamente l'inimicizia, che è fra la bellezza e la castità, appare fra la natura e la fortuna; perché, se quella fa le volontà reali, questa fa le forze plebee, e caso che una faccia il poter grande, l'altra fa il voler piccolo. E perciò si vede tuttavia che chi pò non vòle, e chi vuol non pò. Non nego che non si unisca talvolta insieme il potere e il volere, come la pudicizia e la beltade; ma penano tanto che il mondo lo tiene o per miracolo o per bugia.</p>
<p>I Cesari e gli Alessandri fûr già e non son più; anzi, voi solo sareste quel che fûr lor due, se possedeste i lor dominii e i lor tesori. Ma se con sì poco Stato fate doni sì magnanimi, che fareste voi signoreggiando, quanto meritarebbe di signoreggiare la generosità vostra, la qual è reina degli animi di tutti i principi?</p>
<p>Il signor Tasso, il qual vi adora e il quale io amo quanto me stesso, mi ha il mercordì dopo Pasqua dato cento ducati di moneta, che pur alora gli diedero i mercatanti, a cui faceste indirizzar la lettra di cambio. E mentre ne ho goduto per amor de la bontà salernitana, ho ringraziato Quella, che non pur m'ha donato, ma promesso donarmi d'anno in anno la somma che mi è stata sborsata di contanti. Io ho acettato i danari presenti, come anco acetto i futuri, e ne ho il previlegio avendone la parola di Vostra Signoria illustrissima, la quale, se indugia, non mente, come sa ciascun che ha provato la cortesia sua.</p>
<p>Ora io, non perché mi vediate in ariento, ma perché vi venga voglia di vedervici vi mando la mia imagine; né crediate che niun moderno lasci memoria de la sua testa di migliore stilo di Lione, ché così si chiama il giovane che l'ha fatta con sì gran rilievo in acciaio. Egli desidera che in qualche bel conio appaia la maestà de l'effigie vostra e la maraviglia de l'arte sua; sì che comandisigli.</p>
<closer><dateline>Di Venezia, il 9 d'aprile 1537.</dateline></closer></div1>
<div1 type="epistola"><head n="XXIII">XXIII</head>
<opener><salute>AL SIGNOR GIAMBATTISTA CASTALDO</salute></opener>
<p>L'innocenzia, gentilissimo amico, è una bestiuola parlante e inquieta, e l'onore un bestionaccio sensitivo e ritroso; onde l'ardire di quella e la schifezza di questo senza alcun rispetto dicono nel conspetto dei signori peggio che non direbben essi ne la presenza dei servi. E perciò non è maraviglia se io, spinto da l'una e da l'altro, ho troppo sicuramente detto la ragion mia al signor cardinale, a la cui fama non trassi mai penna de l'ali; e cotal prerogativa attribuiscasi a la sua bontà, e non al riguardo ch'io gli ho sempre avuto: egli è pur troppo cortese, perciò benignamente si è degnato consolarmi con la risposta piacevole de la sua carta; e ringrazio Iddio e l'animo di qualunche ha creduto il falso sia riconciliato meco; e nel por silenzio a così fatta ciancia, vengo a supplicar Vostra Signoria che spenda ogni autorità sua con lo illustrissimo Caracciolo, acciocché io impetri grazia appresso di lui; or che son giunto a l'estremo del bisogno, io gli dimando i cinquanta scudi, il termine dei quali fornì a' 15 del passato, e cinquanta altri appresso; stiasi poi quanto gli piace a darmi i quartironi che seguono. Deh, caro signor, oprate sì ch'io gli abbi, quando ben si dovesse obligar la mia pensione a qualcuno che ne volesse usura. Ma quel che dee essere, sia tosto; ché certo è onor di Sua Maestà e di Sua Signoria reverendissima ch'io abbia inanzi al tempo quello che ogni maldicente affermava ch'io non arei mai. E perché io ho appresso di me Gianambrogio Eusebio, che fa miracoli ne la poesia, come la canzone che egli ha fatta a la signora Giulia del Maino fa fede; degnativi, se ben non avessi se non la paga dovuta, di farne dar dieci a messer Cristoforo, libraio da la “biscia”, padre del giovanetto ch'io dico. Il principe di Salerno fece il debito: e tutto nasce dagli uffici vostri: a voi ne son tenuto, e a voi ne renderò un dì il cambio, e sforzarommi che sia tale che l'intenda ognun che sa il bene, che del continuo mi perviene in mano mercé di Vostra Signoria.</p>
<closer><dateline>Di Venezia, il 12 di aprile 1537.</dateline></closer></div1>
<div1 type="epistola"><head n="XXIV">XXIV</head>
<opener><salute>A MESSER FRANCESCO DA L'ARME</salute></opener>
<p>Io, cortese compagno, che mi teneva escluso da la vostra memoria, mi son molto rallegrato di udire come non pur ci vivo, ma per sua mercé ho parte in quelle degli altri ancora. Ed evvi onore, perché nel far conto degli amici vecchi, acquistate dei nuovi; e acquistandone osservate il decoro di gentiluomo e sodisfate al costume de la vostra natura, la quale sempre si compiacque ne l'amicizia. Ed è certo che non può sapere quel che si sia dolcezza, né domestichezza di compagnia chi non pratica con voi; e i più grati spassi che abbiano in cotesta città i forastieri qualificati è lo intertenimento dei vostri piacevoli modi. Essendo così, non vi dovete maravigliare se io sto in continua gelosia di perdervi; e vorrei prima uscir de la mente d'un principe, che di quella d'una sì fatta persona. E in cotal parere concorre con meco il nostro don Antonio, nelle cui <title>Croniche</title> il mio nome sta in capo di tavola, ridendosi del sonetto che amazzò il Broccardo. Ma che gli averei io fatto con gli effetti, se con le parole l'uccisi? Doverebbe il mio cavalier Bucchi farne menzione negli <title>Annali</title>, che dite che fa, <title>di Bologna</title>. Sua Signoria ha tolto impresa da suo dosso, perché altro che un bolognese non sarebbe atto a scrivere i gesti di questo conte e di quello.</p>
<p>Ora duolmi, quanto mi duole il vivere di chi nol merita, che per non aver nuove composizioni non posso acquetare il desiderio dei prelati e dei nobilisti che le bramano. La vecchiaia m'impigrisce l'ingegno; e Amor, che me lo dovria destare, me lo adormenta. Io soleva fare quaranta stanze per mattina, ora ne metto insieme a pena una; in sette mattine composi i <title>Salmi</title>; in dieci, la <title>Cortigiana</title> e il <title>Marescalco</title>; in quarantotto, i due <title>Dialoghi</title>; in trenta, la <title>Vita di Cristo</title>. Ho penato poi sei mesi ne l'opra de la <title>Sirena</title>. Io vi giuro, per quella verità che mi guida, che da qualche lettra in fuora non scrivo altro. Perciò monsignor di Parenza, a cui molto debbo per la vaghezza che egli ha de le mie novelle, di Maiorica, di Santa Severina, coi nipoti mi perdonino; e, tosto ch'io partorisca cosa degna di loro, subito l'averanno.</p>
<p>In tanto bascio le mani a le Lor Signorie reverendissime. Né mi è nuovo che l'arcivescovo Cornaro e il vescovo di Vercelli tengano la corte, che doverebbon tenere i cardinali, abbracciando ogni sorte di vertuosi, perché son di reale animo e d'illustre stirpe. Or raccomandatemi al buon conte Cornelio Lambertini, la cui pace ha turbata il dolce e possente desiderio di gloria, che ebbe la gioventù del figliuolo, mal cauto ne la fidanza che ai più valorosi dimostra la guerra. Salutatemi messer Oppici Guidotti, de la casa del quale fanno i poeti come d'una chiesa i falliti. Direte al mio compare Girolamo da Travigi dipintore e a Giovanni scultore ch'io son suo tutto. Oltra questo vi prego, se appresso di voi possono i miei prieghi come appresso di me possono i vostri comandamenti, che al signor Mario Bandini, eleganza de la cortesia e de la gentilezza, mi offeriate.</p>
<closer><dateline>Di Venezia, il 15 di maggio 1537.</dateline></closer></div1>
<div1 type="epistola"><head n="XXV">XXV</head>
<opener><salute>A MESSER IACOPO DEL GIALLO</salute></opener>
<p>Io, dolce fratello, sono talmente rimasto stupido nel vedere la miniatura, che la diligenza del saper vostro e l'amor che mi portate m'han fatto, ch'io non so dir parola per ciò che non vi sia biasimo. Io non son cieco ne la pittura, anzi molte volte e Rafaello e fra' Bastiano e Tiziano si sono attenuti al giudizio mio, perché io conosco parte degli andari antichi e moderni, e so che i miniatori tengono del disegno dei mastri da le finestre di vetro, e il far loro non è altro che una vaghezza di oltramarini, di verdi azurri, di lacche di grana e d'ori macinati, studiandosi in una fragola, in una chiocciola e simili novelluzze. Ma l'opra vostra è tutta disegno e tutta rilievo: ogni cosa è dolce, sfumata, come fusse a olio. Piace a ognuno il modo con che i bambini posando i piedi sul capo de l'aquile sostengono il breve, ove è di lettere maiuscole il nome de l'imperadrice, a cui le stanze ho intitolate e mandate. Onde Cesare conoscerà la maniera, poiché egli tiene l'officiuolo che voi faceste per la gloriosa memoria d'Ipolito cardinale dei Medici, donato da papa Paolo, con le coperte d'oro gioiellato, a Sua Maestà, quando fu in Roma. Ma il mio dono debbe esser più caro che non fu quello, perch'io l'ho dato con il cuore, e altri con le mani. Ma con che sodisfarò io sì leggiadra fatiga, non volendo voi danari? Io ve renderò inchiostro per colore e sudor per fatiga: per la qual cosa il vostro nome averà tanto piacere de la memoria ch'io ne farò, quanto io ho avuto vaghezza del lavoro che m'avete fatto. A Dio.</p>
<closer><dateline>Di Venezia, il 23 di maggio 1537.</dateline></closer></div1>
<div1 type="epistola"><head n="XXVI">XXVI</head>
<opener><salute>A MESSER LIONE, SCULTORE</salute></opener>
<p>Voi, figliuolo, non sareste né di Arezzo né vertuoso, non avendo lo spirito bizarro. Bisogna vedere il fin de le cose, e poi lodarle e biasimarle con il dovere. Quando sia che monsignore abbia sì largamente remunerato, si può dir, la bozza del suo ritratto, dovete rallegrarvene, perché, sendo egli la bontà del mondo e persona di compiuto giudizio, pagarà anco il conio vostro. Sua Signoria ha voluto contentar con la liberalità, che dite, e l'oppinione che egli ha di Benvenuto, e i due anni indugiati a venire a trovarlo da Roma a Padova, e l'amor che quella gli porta. A me parebbe che gli mostraste l'acciaio, dove è la sua testa, e l'improntata ancora; stando a veder ciò che egli ne dice. Qui è Tiziano, il Sansovino, con una caterva d'uomini saputi, che ne stupiscono; ed essi consultaranno sopra le fatiche vostre; né potrò mai credere che il Bembo manchi a l'onor suo, e che non abbia tanto lume che discerna le disaguaglianze. È ben vero che l'affezione invecchiata in altri offusca, e bene spesso, gli occhi di perfetto vedere; dipoi l'opra vostra non ha a rimanersi ne la sua conoscenza sola, benché molto conosca. Perciò mostrisi e a lui e a chi ha piacer di vederla; e riserbisi la colera per i bisogni. Questo è quanto ora vi dico per il consiglio che mi chiedeste.</p>
<closer><dateline>Di Venezia, il 25 di Maggio 1537.</dateline></closer></div1>
<div1 type="epistola"><head n="XXVII">XXVII</head>
<opener><salute>A MESSER FRANCESCO MARCOLINI</salute></opener>
<p>Certo, compare, che, se io mi beccassi il cervello come si becca ogni pedante, per essermi suto apiccato a le spalle del nome il cognome di “divino”, crederei senza dubbio (sendo costume antico l'offerire ai dèi le primizie dei frutti de la terra e de le greggi) essere, se non un mezzo, almeno un terzo iddio: e in cotal fernetico mi porrieno i continui presentini, che mi fate de le prime cose che escono di mano a la buona natura e a l'arte ancora. Ma conoscendo io che la poca vertù, ch'io ho, mi adacqua la divinità sua, acioché io non me ne embriachi; metto i doni a conto del vostro esser troppo umano. Voi cominciaste con i fiori degli aranci ad aguzzarmi l'appetito nel condirgli come le mie fanti condiscono i caccialepri, la pempinella, il dragone con l'altre di più di cento ragioni erbe, che mi si appresentano in alcune panerette e in alcuni canestrelli sì ben tessuti coi giunchi che è forza, ne l'accettar de la mescolanza, tòrvi e le panerette e i canestrelli; onde la donna vostra ne debbe far tanto romore in non riavergli, quanta festa ne fanno le mie in torvigli. Io non so dove vi cogliate le varietà dei fiori, de le viole e dei garofani, che, quando non pur accennano di spuntare fuora de la boccia, mi mandate tutti fioriti e tutti odoriferi. Ecco a me i mazzetti de le viole mammole inanzi aprile; eccomi pieno il grembo di rose alora che non se ne vede una per miracolo. E che dico io de le mandorle tenerine, che mi piacciono come a le femine gravide? A pena le ciriege cominciano a far le gote rosse, che mature me ne fate assaggiare. Ma dove lascio le fragole sparse di grana naturale e di moscado nativo? E i cedriuoli che a pena avevano spuntato il fiore, onde vedendogli faceste saltar la Perina e la Caterina? Chi non berebbe ai becchieri brillanti ne la novità de la lor foggia? Chi non si ungeria la barba e laverebbe le mani con l'olio e coi saponetti che spesso mi date? E chi non si stuzzicaria i denti con gli stecchi vostri? Io posso arischiarmi a metter pegno con qualunche volesse dire ch'io non sia stato il primo a vedere i fichi di questo anno, colti nel vostro dilettevole giardino. E così sarò a gustar le pere moscatelle, le arbicocche, i melloni, le susine, l'uve e le pesche. Ma dove si rimangono i carcioffi che sì per tempo m'avete portato in tavola? E dove le zucche, che fritte e ne la scodella ho mangiate, alora ch'io arei giurato che non fussero a pena fiorite? Dei bacelli non parlo, ché era per far la segnata, se voi non eravate. E, perché in tutte le cose che m'avete donato ho visto il vostro cuore, io tengo gli stessi doni fattimi in mezzo del core. E sarà tosto che ogni ciocca di viola bianca, vermiglia e gialla, con cui mi confortate e dilettate, vi pagarò quanto mi si conviene.</p>
<closer><dateline>Di Venezia, il 3 di giugno 1537.</dateline></closer></div1>
<div1 type="epistola"><head n="XXVIII">XXVIII</head>
<opener><salute>A MESSERE SPERONE</salute></opener>
<p>Se non che egli è pertutto noto che io, onorando fratello, non presi mai doni per le camere dei signori con le reti de l'adulazione, non ardirei per non abassare la grandezza de le scritture vostre a parlarne; perché il mondo è sì corrotto che, chi non aggiunge lode a ciò che altri sente, è tenuto invidioso o superbo. Pure, non essendo in voi il vizio del volere, oltre il dovere esser laudato, né in me la fraude de l'essaltare altrui più che si convenga, consolandomi più tosto ne l'offendere con le cose vere che nel dilettare con le false, dico che il Grazia con la sua graziosa maniera ha recitato in casa mia graziosissimamente il vostro dialogo, a la cui nova armonia, senza più respirare, due dì, uno dopo l'altro, stettero appese le caste e dotte orecchie del buon Fortunio e le mie, quali esse si sieno. E se non che i grandissimi spiriti suoi facevano risentire i nostri, conversi in cotal dialogo, simigliavamo persone stupefatte nel vedere cose non più viste, e nel vederle a pena credute.</p>
<p>Ma se a me, che son di verun giudizio, ogni sua natura e ogni sua arte è penetrata ne l'anima, che ha egli fatto ne l'uomo di cotanto intelletto? Da Sua Signoria si può intendere il profondo andare de l'imagine de la gloria vostra; ché così si puote chiamar l'opera, ch'io dico, è miracolo l'aver rintenerito il duro dei sensi de la materia, de la qual trattate e ne la quale appare il sudore del grande Sperone, la cui industria ha spianati i monti de le impossibilità per esser certo che la maggior difficultà che sia è la facilitade, conservando sempre la maestà del decoro nel suo grado. Ma se dai saputi, che sanno ch'io non so, mi si perdonassi, overo non mi si attribuissi a presunzione, aguaglierei la composizione udita al Panteon di Roma, solo parangone e perfetto essempio di quanto può fare e imaginarsi l'architettura. E mi credo che, per esser già sacro a tutti i dèi, che il modello di tal fabrica fusse magistero di Dio. Ecco ivi una smisurata semplicità nel suo difficilissimo componimento: là non è intrigo che impacci l'ordine de la machina; tutti gli ornamenti son posti ai luoghi; ogni parte è pura e candida; e un lume solo, che piomba dal mezzo de la sommità, venerabilmente rischiara il tempio, dove niente di più né di meno ce si desidera.</p>
<p>Così è fatto il vostro lavoro. Gli interlocutori, le lor dispute, le figure, i concetti, le comparazioni, le sentenze, le arguzie e i colori non escono punto dal dovere. E chi dubita che il Molza, locato nel mezzo del ragionamento quasi anima sua, non sia luce venerabile che ravviva gli intelletti e l'intelligenze di chi propone e di chi espone i subietti mirabili, da voi tessuti con artificio inusitato? Insomma egli è sì ben raccolto e in ciascun lato è sì bene intero che par proprio la Ritonda; e il Tasso, il Valerio, il Capello, il Molino, il Grazia e il Broccardo sono le smisurate colonne sue. E perché si dice che le statue, che ci dedicò Agrippa, con il voltarsi in dietro accusavano le provincie ribellatesi al Senato, affermo tali miracoli con il miracolo che ha fatto il vostro dialogo: egli ha tirato su per le mie scale la magnificenza del caro messer Domenico Gritti, le cui ossa sono occupate da tanta carne, che fanno un peso che nol moverebbe Orfeo con l'aiuto del suono di mille cetere, benché la grassezza è il pro che fa la natura a la vita.</p>
<p>Or, per uscir di scherzi, la Tullia ha guadagnato un tesoro, che per sempre spenderlo mai non iscemerà; e l'impudicizia sua per sì fatto onore può meritamente essere invidiata e da le più pudiche e da le più fortunate. E ai grandi uomini predetti bastava la gloria de le carte loro; per ciò dovevano lasciare quella che gli agiungono le vostre a chi ne ha bisogno, come ho io, che pur mi pare valere qualche cosa, poi che son mentovato da le parole dei vostri studi. Né son tanto inganni fra la natura e l'arte quante grazie ve ne rendo, percioché tal memoria darà il fiato al mio grido roco.</p>
<closer><dateline>Di Venezia, il 6 di giugno 1537.</dateline></closer></div1>
<div1 type="epistola"><head n="XXIX">XXIX</head>
<opener><salute>A MESSER GIROLAMO COMITOLO</salute></opener>
<p>Io ricevei, diligentissimo amico, la prima vostra ne la venuta de l'illustrissimo conte Guido, e mi rallegrai del luogo che, con grazia de la magnanima sua consorte, v'ha data la Sua Eccellenza; onde potrete mostrare a quella la volontà che sempre aveste di servirla, la sufficienza del vostro ingegno e il dono, ch'io le ho fatto, a darglivi; perché le sue faccende avevano bisogno de la sollecitudine e de la maniera vostra. Ché certo la natura dei franciosi trotta a le spronate de la importunità e a le scalamazioni de l'audacia; e quelli più ne ritranno che più gli tempestano con l'assidue richieste, massimamente dandogli animo il merito del signore, per cui se gli negozia apresso. Ora attendete a cogliere i frutti de le fatiche de l'armi e dei consigli Rangoni. E quando potrete rubar un poco di tempo, spendetelo in porre ad effetto l'aviso che mi date ne la seconda lettra, con la quale m'avete renduto de la consolazione, che sentite voi per ritrovarvi agente d'un sì gran personaggio apresso un sì grandissimo re.</p>
<p>Al duca d'Atri, al gran Luigi Alamanni e a monsignor gran maestro, che doveva dir prima, scrivo; e ciò faccio per gli altrui stimoli, non per averci fede. State sano: e di ciò vi prega frate Iacopo, messer Tiziano e l'Anicchino: e il padre Damiano medesimamente, ma ne l'altra vita apresso Iddio, poiché nol può più fare in questa, apresso gli uomini.</p>
<closer><dateline>Di Venezia, il 8 di giugno 1537.</dateline></closer></div1>
<div1 type="epistola"><head n="XXX">XXX</head>
<opener><salute>AL REVERENDO FRATE PIETRO DA MODENA</salute></opener>
<p>Se il nome comune avesse vertù di poter far gli animi conformi, io crederei, padre, che la bontà de l'amore, con cui ci ha congiunti l'amicizia, derivasse da Pietro; ma, avendola consumata il primo papa nel suo ufficio, ne la sua vita, e ora volendola tutta per la santità del suo nome, dirò che ci amiamo per vertù nostra propria; perciò voi, dove sète, di me vi ricordate; e io, dove sono, di voi mi rammento. Ma per esser quella de la Vostra Reverenza maggior, si è mossa a scrivermi in prima, e hammi fatto leggere le poche parole, che mi son parse assai, poi che ci ho compreso la memoria che tenete di me e l'avviso de la venuta di messer Giulio Romano, gloria dei belli spirti; benché io credo che egli non sappia più chi io mi sia, tanto è che da lui non ho avuto imbasciata; ma senza altro le qualità sue mi saranno sempre a cuore, come le vostre; che son tali che, nel comparir de la quaresima, Santo Apostolo si rimarrà solo, perché l'acutezza de la dottrina vostra ha talmente radice in tutti i petti che a ogni ora sète ne le lingue de la contrada.</p>
<p>Gran frutto ritraevano le genti da le pìstole, che di Paolo gli esponevate. Io per me non udi' mai cose così pure, così facili e così cristiane: non si dubiti che le luteranarie non procedino da ignoranza. Come un vuole acquistar fama, egli sculpisce un neo sul volto a la fede, imbrattandola fino con l'esclamazioni, mettendo il sospetto ne la sincerità e la eresia ne la religione. Iddio è uno atto puro e semplice; perciò puro e semplice dee esser quanto se ne parla e quanto se ne scrive. Certo ch'io ho perduto de le vostre prediche e de le vostre lezioni con gran mio peccato e con gran mio dispiacere; ma lo studio di quel poco ch'io faccio è la mattina, e mi tolgo a me stesso togliendomi a cotali ore. Ma io vi giuro bene che degli altri, che qui verranno, non sono (Iddio mi perdoni) per udir se non quella del giorno di Pasqua, che non si può fuggire per onore de la comunione; la qual fu cagione ch'io tutto compunto cercassi di riconciliare la mia servitù con l'amico; ma non si creda ch'io voglia essergli servidore, non mi volendo esser padrone. Amimi, se vòl ch'io nol disami; e apprezzimi, se vòl ch'io nol disprezzi. Perché quando lo spirito di Pasquino mi pone nel furor profetico, soli più orribile che il diavolo che mostraste in sul pergolo. Onde non so qual madonna mi disse: “È vero che ne la chiesa sia stato mostrato un demonio vivo?”, non sapendo che i luciferi e gli inferni sono fra le lor eccetera. Or io mi raccomando a Iddio, a voi, e a tutto il convento.</p>
<closer><dateline>Di Venezia, il 14 di giugno 1537.</dateline></closer></div1>
<div1 type="epistola"><head n="XXXI">XXXI</head>
<opener><salute>A SEBASTIANO PITTORE, FRATE DEL PIOMBO</salute></opener>
<p>Ancora, padre, che a la fratellanza nostra non bisognasse altre catene, ho voluto cingerla con quelle del comparatico, acioché la sua benigna e santa consuetudine sia ornamento de l'amicizia, che la vertù istessa ha stabilita fra noi due eternamente. Piacque a Dio che fusse femina la creatura, ch'io per non traviare da la natura dei padri aspettava pur maschio, come non fusse il vero che le femine dal sospetto de l'onestà in fuora, la quale ben guarda chi è ben buono, ci sieno di più consolazione. Ecco, il maschio nei dodici e nei tredici anni comincia a rompere il freno paterno; e toltosi a la scuola e a l'ubidienza è cagione che chi l'ha generato e partorito ne languisca; e quel che più importa sono le villanie, le minacce, con le quali il dì e la notte assalgono i padri e le madri, onde ne séguita le maledizioni e i gastighi de la giustizia e di Dio. Ma la femina è la sede ove si adagiano gli anni canuti di chi la creò; né passa mai ora che i suoi genitori non godino de l'amorevolezza sua, la quale è una sollecita cura e una frequente sollecitudine inverso l'uso dei loro bisogni. Tal che non viddi sì tosto il mio seme con la mia simiglianza che, sgombrato dal cuore il dispiacere che altri si piglia per ciò, fui vinto in modo da la tenerezza de la natura che in quel punto sentii tutte le dolcezze del sangue.</p>
<p>Ma il dubitare che ella morisse senza assaggiare dei giorni de la vita fu cagione che le feci dare il battesimo in casa, per la qual cosa un gentiluomo in cambio vostro la tenne secondo il costume cristiano; ma io non ve ne ho fatto più tosto motto, perché d'ora in ora abbiam creduto che ella se ne volasse in paradiso. Ma Cristo me l'ha riserbata per trastullo de l'ultima vecchiezza e per testimonio de l'essere, che altri a me e io a lei ho dato; onde lo ringrazio pregandolo che mi conceda il vivere fino al celebrar de le nozze sue. In questo mezzo bisognarà ch'io diventi il suo giuoco, perché noi siamo i buffoni dei nostri figliuoli; la lor semplicità tuttavia ci calpesta, ci tira la barba, ci percuote il volto, ci sveglie i capegli, onde ci vendono i basci, con cui gli suggiamo, e gli abbracciamenti, con che gli leghiamo per cotale moneta; ma non è diletto che aguagliasse un tanto piacere, se la paura dei sinistri loro non ci tenesse ogni ora gli animi inquieti. Ogni lagrimuccia che essi versano, ogni voce, ogni sospiro, che gli esce di bocca o dal petto, ci scuoteno l'anima. Non cade fronda, né si aggira pelo per l'aria che non sia piombo che gli caschi sopra il capo, uccidendogli; né mai la natura gli rompe il sonno o gli sazia il gusto che non temiamo de la lor salute; sì che il dolce è straniamente mescolato con l'amaro; e quanto più vaghi sono, più acuta è la gelosia del perdergli. Iddio mi guardi la mia figliuola; ché certo, sendo ella di una indole graziosissima, mancarei, s'ella patisse, non pur morisse.</p>
<p>Adria è il suo nome, ché ben doveva così nominarla, poi che in grembo de le sue onde per volontà divina è nata; e me ne glorio, perché questo sito è il giardino de la natura; onde io, che ci vivo, ho provato, dieci anni che ci son visso, più contentezze che, chi è stato costì in Roma, disperazioni. E quando la sorte m'avesse concesso lo starei insieme con voi, mi terrei felice; benché, ancor che stiamo assenti, io tengo un gran dono l'esservi amico, compare e fratello.</p>
<closer><dateline>Di Venezia, il 15 di giugno 1537.</dateline></closer></div1>
<div1 type="epistola"><head n="XXXI bis">XXXI bis</head>
<opener><salute>A MESSER FRANCESCO MARCOLINI</salute></opener>
<p>Con la medesima volontà ch'io, compar mio, vi donai l'altre opere, vi dono queste poche lettre, le quali son state raccolte da l'amore che i miei giovani portano a le cose ch'io faccio. Or sia il mio guadagno il vostro testimoniare ch'io ve l'ho donate, perché stimo più gloria il farne presente ad altri che d'averle composte a caso, come si sa; e il fare imprimere a suo costo, e a sua stanzia vendere i libri, che l'uom si trae de la fantasia, mi par proprio un mangiare i brani de le istesse membra. E colui che la sera va a la bottega per tòrre i danari de la vendita del giorno, pizzica de la natura del roffiano che, prima che se ne vada a letto, vòta la borsa de la sua femina. Io voglio, con il favor di Dio, che la cortesia dei principi mi paghi le fatiche de lo scrivere, e non la miseria di chi le compra, sostenendo prima il disagio che ingiuriar la vertù, facendo mecaniche l'arti liberali. Ed è chiaro che i venditori de le lor carte diventano facchini e osti de la infamia loro. Impari a esser mercatante chi vole i vantaggi de l'utile e, facendo l'essercizio di libraio, sbattezzisi del nome di poeta. Non piaccia a Cristo che quello, ch'è ufficio d'alcune bestie, sia mestiere de la generosità mia. Bel fatto che sarebbe, se io, che spendo l'anno un tesoro, imitasse il giocatore, il qual mette cento ducati in una posta e poi bastona la moglie che non empie d'olio fritto le lucerne. Sì che stampatele con diligenza e in fogli gentili, ché altro premio non ne voglio. Così di mano in mano sarete erede di ciò che mi uscirà de l'ingegno.</p>
<closer><dateline>Di Venezia, il 22 di giugno 1537.</dateline></closer></div1>
<div1 type="epistola"><head n="XXXII">XXXII</head>
<opener><salute>A MESSER LODOVICO DOLCE</salute></opener>
<p>Andate pur per le vie che al vostro studio mostra la natura, se volete che gli scritti vostri faccino stupire le carte dove son notati; e ridetevi di coloro che rubano le paroline affamate, perché è gran differenzia dagli imitatori ai rubatori, che io soglio dannare. Gli ortolani sgridano quegli che calpestano l'erbicine da far la salsa, e non coloro che bellamente le colgono; e fanno il viso arcigno a chi per volontà dei frutti rompe i rami de l'arbore, e non a colui che ne spicca due o tre susine a pena movendogli. Certo io affermo, da pochi in fuora, che tutti gli altri vanno dietro al furare e non a lo imitare. Dicamisi: non ha più ingegno il ladro che trasforma l'abito, che ruba in foggia che portandolo non è dal padron conosciuto, che quello che per non saper pur ascondere il furto ne vien impiccato?</p>
<p>Voi udiste l'altrieri, letto che ci ebbe il Grazia il dialogo grande del divino Sperone, cader da la eloquente bocca del mio Fortunio, come pareva Platone in qualunque luogo avesse imitato, e ciò disse, perché egli fa suoi i passi dei quali si è servito. Ecco, la balia imbocca il bambino che ella nutrica; gli piglia i piedi e, insegnandogli a trarre il passo, gli pone dei suoi risi negli occhi, de le sue parole ne la lingua, de le sue maniere nei gesti, per fin che la natura nel moltiplicargli i giorni l'empie de l'attitudini sue, ed egli a poco a poco, imparato a mangiare, a caminare e a favellare, forma un modo di nuovi costumi; e, lasciando il vezzo de la nutrice, mette in opra i suoi, con la nativa abitudine onde si fa tale quale è chi ci vive, ritenendo tanto de lo studio di colei che l'ha allevato, quanto ritengono de la conoscenza de la madre e del padre gli uccelli che volano.</p>
<p>Così doveria fare chi si vale di quel poeta e di questo; e, col torgli solamente i fiati degli spiriti, uscir fuora con una armonia formata da le voci degli organi propri; perché le orecchie altrui sono oggi mai sazie degli “uopi” e degli “altresì”, e il vedergli per i libri movono a riso, ne la maniera che movaria un cavaliere comparendo in piazza in giornea tutta tempestata di tremolanti d'oro e con la berretta a tagliere. Onde si crederebbe che egli fosse impazzito, o mascarato. E pure in altro tempo erano abito del duca Borso e di Bartolomeo Coglioni.</p>
<p>Che onor si fanno i colori vaghi, che si consumano in dipingere frascariuole senza disegno? La lor gloria sta nei tratti con che gli distende Michelagnolo; il quale ha messo in tanto travaglio la natura e l'arte, che non sanno se gli sono maestre o discepole: altro ci vuole per esser buon dipintore che contrafar bene un veluto e una fibbia da cintura! “Il fatto sta nei bambocci”, disse Giovanni da Udine ad alcuni che stupivano de le grottesche mirabili di sua mano ne la loggia di Leone e ne la vigna di Clemente.</p>
<p>E, per dirvelo, il Petrarca e il Boccaccio sono imitati da chi esprime i concetti suoi con la dolcezza e con la leggiadria e con cui dolcemente e leggiadramente essi andarono esprimendo i loro, e non da chi gli saccheggia non pur dei “quinci”, dei “quindi”, e dei “soventi”, e degli “snelli”, ma dei versi intieri. E quando sia che il diavolo ci acciechi a trafugarne qualcuno, sforziamoci di somigliarci a Vergilio, che svaligiò Omero, e al Sanazaro, che l'accoccò a Vergilio; onde hanno avanzato de l'usura, e saràcci perdonato. Ma il cacar sangue dei pedanti, che vogliono poetare, rimoreggia de l'imitazione; e mentre ne schiamazzano negli scartabelli, la trasfigurano in locuzione, ricamandola con parole tisiche in regola.</p>
<p>O turba errante, io ti dico e ridico che la poesia è un ghiribizzo de la natura ne le sue allegrezze, il qual si sta nel furor proprio, e, mancandone, il cantar poetico diventa un cimbalo senza sonagli e un campanil senza campane, per la qual cosa chi vuol comporre, e non trae cotal grazia da le fasce, è un zugo infreddato; chi nol crede chiariscasi con questo: gli alchimisti con quanta industria si puote immaginar l'arte de la lor paziente avarizia non fecer mai oro: il fanno ben parere; ma la natura, non ci durando una fatica al mondo, il partorisce bello e puro. Sì che imparate ciò ch'io favello da quel savio dipintore il quale, nel mostrare a colui che il domandò chi egli imitava, una brigata d'uomini col dito, vuolse inferire che dal vivo e dal vero toglieva gli essempi, come gli tolgo io parlando e scrivendo: la natura istessa, de la cui semplicità son secretario, mi detta ciò che io compongo; e la patria mi scioglie i nodi de la lingua, quando si raggroppa ne la superstizione de le chiacchiere forestiere. Insomma ognun che imbratta carte può usar “chente” e “scaltro” per “agente” e per “paziente”. Ma voi attenetevi pure ai nervi, e lasciate le pelli ai pelacani; i quali si stanno là, mendicando un soldo di fama con ingegno di malandrino e non di dotto. È certo ch'io imito me stesso, perché la natura è una compagnona badiale che ci si sbraca; e l'arte, una piattola che bisogna che si apicchi; sì che attendete a esser scultor di sensi, e non miniator di vocaboli.</p>
<closer><dateline>Di Venezia, il 26 di giugno 1537.</dateline></closer></div1>
<div1 type="epistola"><head n="XXXIII">XXXIII</head>
<opener><salute>A L'IMBASCIADOR D'URBINO</salute></opener>
<p>Io aiuto, signor magnifico Gian Iacopo, gli amici quanto posso, e osservo i padroni come io debbo, perciò restisi Lione senza la zecca, e io servidor di Sua Eccellenza. Dicovi bene che la sua vertù posta inanzi al duca da la mia intercessione riceve grandissimo torto. Dunque uno che dipende da me, un vertuoso, un de la patria mia udirà lacerarmi, e non mel dirà? E dicendomelo, io lo tacerò? Sappiate, protettore e benefattor mio, ch'io l'avevo dato ai servigi di sì fatto principe perché sendo triste lo punisse, ed essendo buono il remunerasse. Grande animo è quel d'un reo, che si arischia pur a guardar in viso Francesco Maria; e gran ventura è quella d'un ottimo, che s'affatica per lui. A me duole che l'industria de la sua arte si abbia a esercitare per altri; ma io voglio quel che vòle il padron nostro; e a voi chieggo perdono dei continui fastidi ch'io vi do per colpa de la gentil natura vostra, l'amorevolezza de la quale sforza altrui a richiederla e a prevalersi del suo favore, come faccio io, che confesso esservi più obbligato ch'io non son vertuoso, e meno atto a pagarvi di ciò, che voi non sète sufficiente a negoziare e a risolvere i casi di tutto il mondo; né mai si vidde uomo più coraggioso né più atto a dar fine ai suoi voti de la Signoria Vostra. E parendovi poco l'esser perfetto oratore e dottore, avete composto il <title>Cavaliere</title>, opra che con la perfezion del suo giudicio darò modo ragionevole a qualunque sarà citato in campo dal suo onore; e Marte istesso in ogni sorte di dubbio non saprà che farsi, se da cotal libro non l'impara. Sì ch'io mi godo de l'aver servitù, amicizia e obligo con sì degna persona, la qual prego che perseveri in amarmi.</p>
<closer><dateline>Di Venezia, il 20 di luglio 1537.</dateline></closer></div1>
<div1 type="epistola"><head n="XXXIV">XXXIV</head>
<opener><salute>A MESSER GIAMBATTISTA CAPORALI, PITTORE E ARCHITETTO</salute></opener>
<p>L'uomo, fratello, a cui deste il libro e la lettra, m'ha fedelmente consegnato quello e questa; e perché l'uno e l'altra mi è suto caro, di tutte due le cose vi ringrazio. E voglio ora, che si avicinano i giorni più brevi e le notti più lunghe, che il vostro Vitruvio sia la mia lezione: quanto ne leggerò, tanto mi starò con voi; e così sentirò rinovarsi nel mio cuore la memoria dei ragionamenti che solevamo fare, vivendo già Friano, dolcissimo nostro trastullo, nel petto del quale Amore sempre teneva sculpito qualche nuovo Ganimede; onde si riduceva a cantare le sue passioni in egloghe, rinegando la fede quando ne l'udire i suoi versi non si esclamava con gesti stupidi. Or io voglio che mi crediate ch'io sono quel buon compagno ch'io ero a quei tempi! e mi è cresciuta l'allegra amorevolezza nel crescer de la reputazione e de la commodità; e il carco degli anni mi parebbe leggieri, se io non fusse grasso: cosa che mai non avrei creduto che pensasse la natura de la complession mia. Molti de l'essere io venuto in carne dànno la colpa a le felicità, in che Iddio ha posto la vertù piovuta in me per grazia sua; e io il confesso, perché si rifarieno le mumie, se del continuo il mondo le visitasse coi tributi; e di ciò rendo a Cristo laude, ché certo son doni suoi e non meriti nostri.</p>
<p>Ma saria pur compita la mia contentezza, se il buon Bitte movesse se stesso con gli argani de l'amicizia, conducendosi in questa città miracolosa, onde io potessi goderlo, mostrandogli in che modo il mio animo brami onorarlo, e quando sia che da l'occupazioni, da la via lunga e da la vecchiaia non si consenta che vi moviate di costì, le carte in vece vostra sodisfaccino a la volontà ch'io tengo d'abbracciarvi e di basciarvi, ché, per Dio, vi abbraccio e bascio leggendole; perciò scrivetemi spesso: se non, crederò che il reverendo messer Camillo e Giampaolo, ai quali mi racomando, mi amino più di voi. E per l'ultimo vi prego che salutiate il conte Iano Bigazzini da mia parte, perché l'amore che Sua Signoria ha mostro a le vertù vostre, vogliono ch'io l'osservi.</p>
<closer><dateline>Di Venezia, il 3 di agosto 1537.</dateline></closer></div1>
<div1 type="epistola"><head n="XXXV">XXXV</head>
<opener><salute>A MESSER ANTONIO GALLO</salute></opener>
<p>Con quel buon volto, delicato giovane, che si pigliano e gustano i frutti primaticci, io presi e lessi le vostre parole vaghe e saporite come i più vaghi e saporiti pomi che si gustino. E non men piacere ho sentito del vostro scrivere, che voi maraviglia del mio; perché la dolcezza dei costumi, di che sète adorno ricchissimamente, è cagione ch'io vi ami molto di cuore; e la vertù de la poesia rara in voi mi move a lodarvi e a esortarvi a continuare cotale studio: perché l'affatigarsi è ufficio di colui che con gloria ha cominciato a salire i gradi de la lode. Sì che fuggite la tardità de la pigrizia che, se ben partorisce un subito diletto, il suo fine è la tristizia del pentimento. Sappiate pur che la natura senza la esercitazione è un seme chiuso nel cartoccio, e l'arte senza lei è niente. Siate dunque assiduo nel comporre, se volete esser ottimo poeta; e sopra tutto rubate i bei tratti e gli acuti spiriti al vostro ingegno; ché certo è pazzo chi crede farsi nome con le fatiche d'altri. Sforzativi di trarre i concetti dai pensieri che vi nascono ne la memoria mentre vi levate in alto col furore d'Apollo; e così facendo, il giudicio vostro si sodisfarà ne l'opre istesse: onde sarete battezzato figliuol de le muse, e non creato dei rubatori.</p>
<p>Ora entrando in altro dico che il signor Guido Baldo, duca di Camerino, non saria nato di sì gran padre, se il conoscimento de l'altrui servitù e vertù non gli stesse ne l'animo, come gli sto io e Lione: io per il desiderio che d'ubbidirlo ebbi sempre, egli per isculpirlo in medaglia vivo, e per esser cosa mia. Onde prego Iddio che tale sia la gratitudine nostra nei suoi onori, quale è la bontà di Sua Eccellenza nei nostri utili; e quando altro non si possa, ecco che insieme gli sacriamo la bontà de l'intenzione, supplicando la gentil vostra creanza che ci mantenga ne la onorata grazia di quella; confortandovi a riguardar la persona dagli accidenti dei disordini, dilettevoli cibi de la gioventù. A Dio.</p>
<closer><dateline>Di Venezia, il 6 d'agosto 1537.</dateline></closer></div1>
<div1 type="epistola"><head n="XXXVI">XXXVI</head>
<opener><salute>AL VALDAURA</salute></opener>
<p>Ancora, fratello, che il tòsco, con il qual la sorte vi ammorba l'animo, abbia ucciso il mio nome ne la vostra memoria, onde più di me non cercate né più di me vi rammentate, non è per ciò ch'io, che non conobbi mai l'amicizia de la fortuna, di voi non cerchi e di voi non mi ricordi, forse con maggior ansia che io non faceva quando eravate in migliore stato. Credetelo pure che vi intitolai il <title>Dialogo</title> non per i quaranta scudi, dei quali m'accomodaste, ma per cagione del vostro generoso valore e per il zelo de l'amore che portate a la vertù: né averei indugiato a rendervigli, se i libri del Marcolino, che montano molto più, non vi fossero rimasti in mano. Ora io so che vi ricordate del parlare che già vi feci d'un fratello di messer Tarlato Vitali, mio parente, tanto a cuore del mio desiderio che sol desidero fargli bene. Perciò, quando sarà tempo, gli indrizzerò un libro di <title>Lettre</title>, ch'io faccio stampare, ed egli le presenterà al veceré per vostra intercessione. E perché sempre m'avete fatto sperare ne la cortesia di Sua Eccellenza,  la quale anche per se stessa si è mossa a promettermi, come pur sapete, caso che Iddio deliberi che la mercé d'un tanto principe mi si rivolga, voglio che cotal grazia sia di colui che vi porta questa carta. In tanto eccomi tutto pronto ai piaceri del grazioso messer Bernardo.</p>
<closer><dateline>Di Venezia, il 26 di agosto 1537.</dateline></closer></div1>
<div1 type="epistola"><head n="XXXVII">XXXVII</head>
<opener><salute>A LA SIGNORA VERONICA GAMBARA</salute></opener>
<p>Non crediate che la venuta di messer Battista Strozzo con il recarmi saluti e raccomandazioni da parte vostra, come io so che mi reca, abbia ramentato a me l'esser mio debito di visitarvi con le venticinque parole rinchiuse in questo foglio: perché io, che non ho ancor visto la sua militante poesia, mi son mosso per me stesso. E se, tuttavia ch'io mi ricordo de l'alte vostre condizioni, avessi apportatori, siate pur certa che avereste ogni giorno cinque o sei de le mie lettre, perché cinque o sei volte il giorno mi venite ne la mente: così chiara come vi ha visto Cesare augusto ne le <title>Stanze di madonna Angela Serena</title>, miracolo di natura, intitolate a l'imperadrice; onde ha letto il sonetto, che vi uscì de l'ingegno, perché il cielo voleva che voi fuste lodata da l'una e da l'altra maestade. Ecco che cotal favore vi ha premiato di quello che non vi ho potuto premiar io; che vi prego a ricever con lieto viso Antonio Bernieri, apportator di quanto ora vi scrivo. Egli, oltra l'esservi vassallo, è vertuoso e buono, che vale assai più, perché la bontà è proprio costume di Dio, e la vertù, che penetra con l'ingegno nel cuore dei zeli suoi, gli cede. Sì che accarezzatelo; ché certo le carezze dei padroni provocano l'altrui intelletto a volgere il viso contra l'asprezza de la fatica, nostra naturale aversaria. E perché io so che la bontà e la vertù son le gioie del vostro amore, lasciando cotal parlare dico ch'io mi raccomando tanto al signor Girolamo quanto a la signora sua madre.</p>
<closer><dateline>Di Venezia, il 1 di settembre 1537.</dateline></closer></div1>
<div1 type="epistola"><head n="XXXVIII">XXXVIII</head>
<opener><salute>AL DIVINO MICHELAGNOLO</salute></opener>
<p>Sì come, venerabile uomo, è vergogna de la fama e peccato de l'anima il non rammentarsi di Dio, così è biasimo de la vertù e disonor del giudizio, di chi ha vertù e giudizio, di non riverir voi che sète un bersaglio di maraviglie, nel quale la gara del favor de le stelle ha saettato tutte le frecce de le grazie loro. Perciò ne le man vostre vive occulta l'idea d'una nuova natura, onde la difficultà de le linee estreme (somma scienza ne la sottilità de la pittura) vi è sì facile che conchiudete ne l'estremità dei corpi il fine de l'arte, cosa che l'arte propria confessa esser impossibile di condurre a perfezione, percioché l'estremo (come sapete) dee circondare se medesimo, poi fornire in maniera che, nel mostrare ciò che non mostra, possa promettere de le cose che promettono le figure de la Capella a chi meglio sa giudicarle che mirarle.</p>
<p>Or io, che con la lode e con l'infamia ho espedito la maggior somma dei meriti e dei demeriti altrui, per non convertire in niente il poco ch'io sono, vi saluto. Né ardirei di farlo, se il mio nome, accettato da le orecchie di ciascuno principe, non avesse scemato pur assai de l'indegnità sua. E ben debbo io osservarvi con tal riverenza, poi che il mondo ha molti re e un solo Michelagnolo. Gran miracolo che la natura, che non può locar sì alto una cosa che voi non la ritroviate con industria, non sappia imprimere ne le opre sue la maestà che tiene in se stessa l'immensa potenza del vostro stile e del vostro scarpello, onde chi vede voi non si cura non aver visto Fidia, Apelle e Vitruvio, i cui spiriti fûr l'ombra del vostro spirto. Ma io tengo felicità quella di Parrasio e degli altri dipintori antichi, da poi che il tempo non ha consentito che il far loro sia visso sino al dì d'oggi: cagione che noi, che pur diamo credito a ciò che ne trombeggiano le carte, sospendiamo il concedervi quella palma che, chiamandovi unico scultore, unico pittore e unico architetto, vi darebbero essi, se fusser posti nel tribunale degli occhi nostri. Ma se così è, perché non contentarvi de la gloria acquistata fino a qui? A me pare che vi dovesse bastare d'aver vinto gli altri con l'altre operazioni; ma io sento che con il fine de l'universo, che al presente dipignete, pensate di superare il principio del mondo, che già dipigneste, acciò le vostre pitture vinte da le pitture istesse vi dieno il trionfo di voi medesimo.</p>
<p>Or chi non spaventarebbe nel porre il pennello nel terribil soggetto? Io veggo in mezzo de le turbe Anticristo con una sembianza sol pensata da voi. Veggo lo spavento ne la fronte dei viventi; veggo i cenni che di spegnersi fa il sole, la luna, e le stelle; veggo quasi esalar lo spirto al fuoco, a l'aria, a la terra e a l'acqua; veggo là in disparte la Natura esterrefatta, sterilmente raccolta ne la sua età decrepita; veggo il Tempo asciutto e tremante, che, per esser giunto al suo termine, siede sopra un tronco secco; e mentre sento da le trombe degli angeli scuotere i cuori di tutti i petti, veggo la Vita e la Morte oppresse da spaventosa confusione, perché quella s'affatica di rilevare i morti, e questa si provede di abattere i vivi; veggo la Speranza e la Disperazione che guidano le schiere dei buoni e gli stuoli dei rei; veggo il teatro de le nuvole colorite dai raggi, che escono dal puri fuochi del cielo, sui quali fra le sue milizie si è posto a seder Cristo cinto di splendori e di terrori; veggo rifulgergli la faccia, e scintillando fiamme di lume giocondo e terribile, empier i ben nati di allegrezza e i mal nati di paura. Intanto veggo i ministri de l'abisso, i quali con orrido aspetto, con gloria dei martiri e dei santi, scherniscono Cesare e gli Alessandri, ché altro è l'aver vinto se stesso che il mondo; veggo la Fama, con le sue corone e con le sue palme sotto i piedi, gittata là fra le ruote dei suoi carri; in ultimo veggo uscir da la bocca dei figliuol di Dio la gran sentenzia: io la veggo in forma di due strali, uno di salute e l'altro di dannazione, e, nel vedergli volar giuso, sento il furor suo urtare ne la machina elementale, e con tremendi tuoni disfarla e risolverla; veggo i lumi del paradiso e le fornaci de lo abisso, che dividono le tenebre cadute sopra il volto de l'aere. Tal che il pensiero, che mi rapresenta l'imagine de la rovina del novissimo die, mi dice: “Se si trema e teme nel contemplar l'opra del Buonaroti, come si tremerà e temerà quando vedremo giudicarci da chi ci dee giudicare?”.</p>
<p>Ma crede la Signoria Vostra che il voto, che io ho fatto di non riveder più Roma, non si abbia a rompere ne la volontà di veder cotale istoria? Io voglio più tosto far bugiarda la mia deliberazione, che ingiuriare la vostra vertù; la qual prego che abbia caro il desiderio ch'io ho di predicarla.</p>
<closer><dateline>Di Venezia, il 16 di settembre 1537.</dateline></closer></div1>
<div1 type="epistola"><head n="IXL">IXL</head>
<opener><salute>AL CLARISSIMO MESSER FRANCESCO DONATO CAVALIERE E PROCURATORE</salute></opener>
<p>Veramente, signore, la maraviglia che ho avuta ogni ora de la benivolenza, che vi portano le genti, non mi fa più stupire, non per altro che per comprender io che ciò nasce dai benefici che la degnità de la vostra nobiltade conferisce ad altri, bontà di se stessa, facendo sempre opre ottime inverso i bisogni degli uomini, onde sète amato più che il sole, spirto del mondo; e sì come egli si leva la mattina a farci lume, senza esserne pregato, così voi aiutate l'innocenza d'ognuno senza aspettar né lodi né adulazioni: e perciò il grido comune è diventato una tromba, che fa rimbombare in tutti i cuori, come, per esser voi buono e giusto rettore, vi partiste tuttavia da le publiche aministrazioni non ricco, ma illustre. Ed essendo la vostra dottrina sapienza del reggimento, potete insegnare a reggere a quegli che lo sanno fare, non solo a chi ha la necessità d'impararlo; né mai essendo voi al governo altrui, deste cotale onore a la potenzia del sangue gentile, ma a l'intelletto concessovi da Dio; e perciò il grado, in cui vi tengono le civil vertù del preclaro animo vostro, risplende ne la età reverenda ne la quale vi prospera il dono di Cristo e de la natura; perché, quando uno va mendicando aiuto, trovi la vostra magnificenza che gliene porga, come so che porgerà a la miracolosa vertù del divin Tiziano.</p>
<closer><dateline>Di Venezia, il 16 di settembre 1537.</dateline></closer></div1>
<div1 type="epistola"><head n="XL">XL</head>
<opener><salute>A MESSER FRANCESCO MARCOLINI</salute></opener>
<p>Non m'incresce punto, fratello, che non abbiate dato a le stampe le mie <title>Lettre</title> così tosto, come io desiderava, poi che la grande, la bella e l'utile impresa de l'<title>Architettura</title> del Serlio, mio compare, s'è interposta tra l'indugio vostro e il voler mio. Io l'ho tutta vista e tutta letta, e vi giuro che ella è tanto vaga d'apparenza, sì ben figurata, sì perfetta di proporzione ne le mesure e sì chiara nei concetti che non ci è dove avanzi il più, né dove manchi il meno. E l'autore, che con la modestia del suo procedere dà lo spirito a le cose da lui disegnate e descritte, non poteva senza scemar a sé grado, e a l'opra fama, intitolarla ad altro signore che a Ercole duca di Ferrara, il quale sì per la prudenza, sì per la ricchezza, sì per la eccellenza del bellissimo sito, lusingato dal gran principio de l'avo, dal cominciamento in terra nova e da la dirittura de le strade larghe, non si potrà tenere di non esseguire con l'operazioni gli essempi maravigliosi dei componimenti di messer Sebastiano.</p>
<p>Poniam da parte il grandissimo piacer del fabricare, la commoditá del bene abitare e l'utilità che a tutto il popol ne perviene (mercé degli esercizi diversi che ci intervengono e il nome perpetuo che chi fabrica acquista e a sé e a la cittade), il principe, che regna solennemente per esser fatto a l'imagine di Dio, debbe imitare il fattor del tutto, la cui potenza, col modello de la volontà sua, edificò il paradiso per gli angeli e il mondo per le genti, formando quasi arme sua, ne la faccia de la gran machina del cielo, un sole d'oro con infinite stelle e una luna d'ariento in ampissimo campo d'azurro vivace, disteso dal mirabile pennello de la natura. E sì come chi ci nasce, non prima si sente aprir gli occhi dal conoscimento, che si stupisce guardando or il cielo e or la terra, rendendo grazie a chi fece quello e a chi creò questa, così i discendenti di Sua Eccellenza, maravigliandosi de la grandezza degli edifici principiati e finiti da lei, benediranno la providenza generosa del magnanimo predecessor loro, non altrimenti che si benedica l'animo degli antichi sculpito nei teatri e negli anfiteatri, chi vede la superbia de le rovine di Roma, la maraviglia de le quali testimoniano che furono le abitazioni dei dominatori de l'universo, e non so se si desse fede a quanto ne gridano le carte non apparendo la terribilità loro nel mirabile magistero, che ancor si discerne fra le reliquie de le colonne, de le statue, dei marmi abattuti dal tempo; perciò l'Altezza ducale scemarebbe la degnità del suo titolo non pigliando con larga mano le necessarie fatiche del bolognese, uomo non meno dotto ne la religione e ne la bontà de la vita che ne le sposizioni e di Vitruvio e di se stesso.</p>
<closer><dateline>Di Venezia, il 18 di settembre 1537.</dateline></closer></div1>
<div1 type="epistola"><head n="XLI">XLI</head>
<opener><salute>A MADONNA ISABELLA MARCOLINA</salute></opener>
<p>Io, comare, ho più caro che abbiate donato la turchese chiusa in oro, perché la fanciulla, che se ne adorna il dito, la tenga per memoria de la cortesia vostra, che se voi la aveste sempre tenuta per ricordanza de la mia; ben che non bisognava con sì nobile atto certificarmi del parentado che ha la generosità con il vostro animo, perché in maggior cose l'ho io pur troppo visto; onde può ben vantarsi de la liberalità di cotal vostra natura messer Francesco che vi è marito; perché ella fa fede de la castità che vi arricchisce. Né può essere che donna non avara non sia pudica. Il bisogno e l'avarizia sono roffiani de l'onestade altrui; e chi n'è fuori, come sète voi, non è conosciuta dal biasimo; ben che più tosto si trovarebbero mille fenici che due femine magnanime, mercé de la viltà del sesso. Né per altro son violati da esse i solenni e buoni uffici che per cagion de l'avere; e ogni volta che per colpa di questa e di quella va in rovina la bontà e la fede, è diffetto de la miseria, anima dei principi, vita de la lussuria e nutrimento de la vecchiaia. Or, senza mai partirvene e senza mai istancarvene, seguitate l'usanza di sì fatto costume: ché è meglio il dare che il ricevere, perché dando si baratta le cose con la benivolenza, e ricevendo si mercata la benivolenza con le cose; ma, per esser più degno l'amore che l'utile, chi dà avanza, e chi riceve perde. Si ch'io lodo molto gli andamenti dei modi con i quali sète nata, onde diventarete nulla nel tentar di mutargli.</p>
<closer><dateline>Di Venezia, il 18 di settembre 1537.</dateline></closer></div1>
<div1 type="epistola"><head n="XLII">XLII</head>
<opener><salute>A MESSER GIORGIO, PITTORE</salute></opener>
<p>S'egli è possibile, figliuolo, di trovar la lettra, ne la quale vi replicai i trionfi che si fecero a l'imperadore quando la Maestà Sua venne a Fiorenza, mandatemene la copia, perché io averei caro di porla nel numero di più di duecento ch'io ne faccio stampare; ma sarieno più di duemilia se io, che non le apprezzo punto, non l'avessi mandate a chi esse andarono senza serbarmene gli originali; e tutto è colpa del mio nimico giudicio, la severità del quale tanto perdona ai suoi parti quanto ai figliastri la matrigna, e più tosto brama cotal cosa per memoria vostra che per lode mia. Sì che operate ch'io me ne rinvesta, se volete che il nome, che avete, si imprima seco.</p>
<closer><dateline>Di Venezia, il 23 di settembre 1537.</dateline></closer></div1>
<div1 type="epistola"><head n="XLIII">XLIII</head>
<opener><salute>A MESSER DOMENICO BOLANI</salute></opener>
<p>Egli, onorando gentiluomo, mi pare peccare ne la ingratitudine se io non pagassi con le lodi una parte di quel che son tenuto a la divinità del sito, dove è fondata la vostra casa, la quale abito con sommo piacere de la mia vita: perciò che ella è posta in luogo che né 'l più giuso né 'l più suso, né 'l più qua né 'l più là ci trova menda. Onde temo, entrando nei suoi meriti, come si teme a entrare in quegli de l'imperadore. Certo, chi la fabricò le diede la preminenza del più degno lato ch'abbia il Canal Grande. E per esser egli il patriarca d'ogni altro rio, e Venezia la papessa d'ogni altra cittade, posso dir con verità ch'io godo de la più bella strada e de la più gioconda veduta del mondo. Io non mi faccio mai a le finestre ch'io non vegga mille persone e altretante gondole su l'ora dei mercatanti. Le piazze del mio occhio dritto sono le Beccarie e la Pescaria, e il campo del Mancino, il ponte e il fondaco dei Tedeschi; a l'incontro di tutti due ho il Rialto, calcato d'uomini da faccende. Hocci le vigne nei burchi, le cacce e l'uccellagioni ne le botteghe, gli orti ne lo spazzo. Né mi curo di veder rivi che irrighino prati, quando a l'alba miro l'acqua coperta d'ogni ragion di cosa che si trova ne le sue stagioni. E bel trastullo, mentre i conduttori de la gran copia dei frutti e de l'erbe le dispensano in quegli che le portano ai luoghi deputati! Ma tutto è burla, eccetto lo spettacolo de le venti e venticinque barche con le vele, piene di melloni; le quali, ristrette insieme, si fanno quasi isola a la moltitudine corsa a calculare, e col fiutargli e col pesargli, la perfezion loro. De le belle spose rilucenti di seta, d'oro e di gioie, superbamente poste nei trasti, per non iscemar la reputazione di cotanta pompa non parlo; dirò ben: io mi smascello da le risa, mentre i gridi, i fischi e lo strepito dei barcaiuoli fulmina dietro a quelle che si fan vogare da famigli senza le calze di scarlatto. E chi non s'averia pisciato sotto vedendo nel cuor del freddo rovesciarsi una barca calcata di tedeschi, pur alora scappati de la taverna, come vedemmo io e il famoso Giulio Camillo? la cui piacevolezza mi suol dire che l'entrata per terra di sì fatta abitazione, per essere oscura, mal destra e di scala bestiale, simiglia a la terribilità del nome acquistatomi ne lo sciorinar del vero; poi soggiugne che chi mi pratica punto, trova ne la mia pura, schietta e naturale amicizia quella tranquilla contentezza, che si sente nel comparir nel portico e ne l'affacciarsi ai balconi sopradetti. Ma, perché niente manchi a le delizie visive, ecco ch'io vagheggio da un lato gli aranci che indorano i piedi al palazzo dei Camerlinghi, e da l'altro il rio e il ponte di San Giovan Grisostomo. Né il sol del verno ardisce mai di levarsi se prima non dà motto al mio letto, al mio studio, a la mia cocina, a le mie camere e a la mia sala. E quel che più stimo è la nobiltà dei vicini. Io ho al dirimpetto l'eloquente magnificenza de l'onorato Maffio Lioni, le cui supreme vertù hanno instituito la dottrina, la scienza, e i costumi nel sublime intelletto di Girolamo, di Pietro e di Luigi, suoi mirabili figliuoli. Hovvi il magnanimo Francesco Moccinico, la splendidezza del quale è continua mensa di cavalieri e di gentiluomini. Veggomi a canto il buon messer Giambattista Spinelli, ne la cui paterna casa si stanno i miei Cavorlini, che Iddio perdoni a la fortuna il torto fattogli da la sorte. Né mi tengo piccola ventura la cara e costumata vicinanza de la signora Iacopa. In somma, s'io pascessi così il tatto e gli altri sensi, come pasco il viso, la stanza, che io laudo, mi saria un paradiso; perciò ch'io lo contento di tutti gli spassi che gli ponno dare i suoi obietti. Né mi si scordano i gran maestri forestieri e de la terra, che frequentano di passarmi d'intorno a l'uscio, né l'alterezza che mi solleva al cielo ne l'andar giù e sù del buccentoro, né del corso de le barche, né de le feste per cui di continuo trionfa il Canale, signoreggiato da la mia vista. Ma dove si rimangono i lumi, che doppo la sera paiono stelle sparse, u' si vende la robba necessaria ai nostri desinari e a le nostre cene? Dove le musiche, che la notte poi mi grattano l'orecchie con la concordia de le lor consonanze? Prima si esprimerebbe il giudizio profondo che voi avete ne le lettre e nel governo publico, ch'io potessi venire al fine dei diletti ch'io provo ne le commodità del vedere. Perciò, se qualche spirto ne le ciance da me scritte respira con fiato d'ingegno, vien dal favore che mi fanno, non l'aura, non l'ombre, non le viole e non il verde, ma le grazie ch'io ricevo da la felicità ariosa di questa vostra magione, ne la qual consenta Iddio ch'io annoveri con sanità e vigore gli anni che doverebbe vivere un uom da bene.</p>
<closer><dateline>Di Venezia, il 27 di ottobre 1537.</dateline></closer></div1>
<div1 type="epistola"><head n="XLIV">XLIV</head>
<opener><salute>AL TRIBOLO, SCULTORE</salute></opener>
<p>Messer Sebastiano architettore, con piacere del molto diletto e del mediocre giudizio ch'io ho de la scultura, m'ha fatto vedere con le parole in che modo le pieghe facili ornano il panno de la Vergine che l'ingegno vostro mosso da la sua volontade lavora a mio nome. Hammi detto ancora come languidamente caschino le membra del Cristo che morto le avete posto in grembo con l'attitudine de l'arte; onde io ho veduto l'afflizione de la madre e la miseria del figliuolo prima ch'io l'abbia vista. Ma ecco nel raccontarmi egli il miracolo, che nasce da lo stile de la vostra industria, l'autore di quel <hi rend="italic">San Pietro martire</hi>, che nel guardarlo converse e voi e Benvenuto ne l'imagine de lo stupore; e, fermati gli occhi del viso e le luci de l'intelletto in cotal opra, comprendeste tutti i vivi terrori de la morte e tutti i veri dolori de la vita ne la fronte e ne le carni del caduto in terra, maravigliandovi del freddo e del livido che gli appare ne la punta del naso e ne l'estremità del corpo, né potendo ritener la voce, lasciaste esclamarla, quando nel contemplar del compagno che fugge, gli scorgeste ne la sembianza il bianco de la viltà e il pallido de la paura. Veramente voi deste dritta sentenza al merito de la gran tavola nel dirmi che non era la più bella cosa in Italia. Che mirabil groppo di bambini è ne l'aria, che si dispicca dagli arbori, che la spargono dei tronchi e de le foglie loro; che paese raccolto ne la semplicità del suo naturale, che sassi erbosi bagna la acqua, che ivi fa corrente la vena uscita dal pennello del divin Tiziano! La modesta benignità del quale caldissimamente vi saluta, e offerisce sé e ogni sua cosa giurando che non ha pari l'amore che la sua affezione porta a la vostra fama. Né si potria dire con quanto desiderio egli aspetti di vedere le due figure che, sì come dico di sopra, per elezion di voi medesimo deliberate mandarmi, dono che non passarà con silenzio né con ingratitudine.</p>
<closer><dateline>Di Venezia, il 29 di ottobre 1537.</dateline></closer></div1>
<div1 type="epistola"><head n="XLV">XLV</head>
<opener><salute>A MESSER GIROLAMO SARRA</salute></opener>
<p>Tosto, fratello, che i tributi de l'insalatucce mi cominciarono a venir meno, recandomi io con la fantasia in sul fatto de l'indovinare, sono andato astrologando la cagione del vostro ritenermi le paghe del cibo a l'appetito del gusto: ma s'io avessi premuto i pensieri al torcitoio che trae l'olio de l'olive, non averei cavato mai che da voi mi fusse tolta cotal provigione per conto de la cetronella, la quale diletta a la vostra gola tanto quanto dispiace a la mia. Dice poi l'uomo: “Di donde vengono le nimicizie?”; elle vengono fin da due fila di quella erba, che voi non vi potete tener di mandarmi, né io di di gittar via. Che diavolo si farebbe a un di quegli che non beon vino né mangian melloni, quando a un buon compagno si levano le sue regaglie a petizion di monna Ranciata, la cui boria si fa vedere per tutti gli orti? Certo che ella vi dee aver servito a qualche malìa, e postovi in braccio a fata o sibilla, da che pigliate question per lei.</p>
<p>Orsù, io voglio avezzarmi a manicarne, e spero farlo, poi che mi sono assuefatto a star senza un quattrino, che altro è che aprir la bocca e mandar giuso una frascaria. Io mi ci usarò certo. Sì che ritornate a rimandarmi il censo impostovi da la vostra cortesia, acciò che io goda dei frutti che vengono dai semi, che il marzo spargete ne la morbidezza del terreno per ispasso de le facchinarie mercantesche. Dimandatene il chiaro Fortunio che piacere io ho, che lodi io do e che cera io fo ai presentucci de le mescolanze e al servidor che me le reca. Io guardo in che modo voi temprate l'acro di queste erbe col dolce di quelle. E non è poca dottrina il saper mitigar l'amaro e l'acuto d'alcune foglie col sapor né amaro né acuto d'alcune altre; facendo di tutte insieme un componimento sì soave che ne assaggiaria la sazietà. I fiori sparsi nel verde minuto di così belle e di così buone aguzza7fame, con la lor vaghezza mi tirano il naso a fiutargli e la mano a pigliarne. In somma, se le mie fanti sapessero condirla a la genovese, lascerei per pascermene il petto dei galli salvatichi, che spesso spesso, cenando e desinando, per gloria di Cadoro, mi porge l'unico Tiziano, benché non senza biasimo di me, che son toscano, per non ricordarmene, lascio acconciarla a chi l'ha guasta.</p>
<p>Non so che pedante per lettra, facendo visaccio a una che l'altro dì mi mandaste, entrò a celebrare la lattuga e l'indivia, prive d'ogni odore, tal che Priapo, iddio dei giardini, adirato con esso seco, delibera di cacciarsegli dietro bestialissimamente, perché più vale un pugno non di mescolanza domestica, ma di radicchio selvatico unito con un poco di nepitella, che quante lattughe e indivie fôr mai. Certo io stupisco come i poeti non si sbrachino per cantar la vertù de l'insalata. E si fa un gran torto ai frati e a le monache a non lodarla, perché essi rubbano l'ore a le orazioni per ispenderle in nettarla dai sassolini; ed esse, quasi balie sue, gittano il tempo dietro a quel tempo che suda in adacquarla e in curarla. Io mi credo che l'inventore di tal cosa sia stato fiorentino, né può essere che non sia; perché l'apparecchiar de la tavola, l'ornarla di rose, il lavar dei bicchieri, le susine negli intingoletti, il vestir dei fegatelli, il far dei migliacci, e il dar de le frutta dopo pasto venne da Firenze; i suoi cervellini, asettatini, diligentini, con le sottigliezze de l'antiveder loro han carpito tutti i punti con che la cocina invoglia lo svogliato.</p>
<p>E per finirla dico che la buona memoria de la cetronella è accettata dal mio averla a noia. E perciò domane sia il principio del rintegrarmi ne la grazia dei parti dei suoi orti. E avertite a la ruta dei morti; ché, ancor ch'io sia capo di parte de l'insalatine bene unte e ben rivolte in quello aceto atto a fendere i sassi, mi ribellerei da loro, se voi mi sforzassi pur a fiutarla.</p>
<closer><dateline>Di Venezia, il 4 di novembre 1537.</dateline></closer></div1>
<div1 type="epistola"><head n="XLVI">XLVI</head>
<opener><salute>A MESSER PAOLO CRIVELLO</salute></opener>
<p>I' credo, figliuolo, che la natura fusse in tempra quando produsse messer Giambattista con tutti voi altri figliuoli suoi. Questo dico per le vertù ch'ella v'ha così bonamente date; per la qual cosa creò da poi una frotta di ignoranti e di viziosi, non le essendo rimasa più acqua di valore ne le vene de le fonti sue. Certo che il padre vostro (il quale pate per colpa degli altrui difetti) è una erba tagliata, né più si può sapere; perciò più non sa dei secreti de la perfezion de le gioie. Ecco Gasparo, che per intendere le cagioni del corso dei cieli, de lo andare e de lo stare de le stelle e dei moti dei pianeti, è verace nunzio del futuro. E voi, col verso destro e terso, ottenete il nome di non mediocre poeta. Ma che debbo io dire di Francesco, minor fratel vostro, la cui sottil diligenzia fa stupire, mentre disegna, i quindeci anni o sedici, che annovera a la sua fanciullezza l'età tenera? Per Dio, che non penso che mai garzone del suo tempo sapesse tanto, e credo che Iddio consenta che sia tale per conforto del giusto uomo che v'ha creati, onde io me ne rallegro, come uscisse dal mio sangue, da le mie ossa e da le mie carni. Né dubito che l'opre di lui non disgombrino le nebbie dei fastidi da l'animo di tutto il casato vostro. E perciò attendete a starvi lieti, ché tosto verranno i giorni de le consolazioni. Intanto andatemi scegliendo per i miei danari fuor de la rocca de le turchine, la più grande, la più colma e la più viva di colore, perché ne ho estremo desiderio.</p>
<closer><dateline>Di Venezia, il 7 di novembre 1537.</dateline></closer></div1>
<div1 type="epistola"><head n="XLVII">XLVII</head>
<div2 type="epistola">
<opener><salute>A LA SIGNORA VERONICA GAMBARA</salute></opener>
<p>Io, donna elegante, vi mando il sonetto, che voi m'avete chiesto e ch'io ho creato con la fantasia, per cagione del pennello di Tiziano; perché, sì come egli non poteva ritrar principe più lodato, così io non doveva affaticar l'ingegno per ritratto meno onorato. Io nel vederlo chiamai in testimonio essa natura, facendole confessare che l'arte s'era conversa in lei propria. E di ciò fa credenza ogni sua ruga, ogni suo pelo, ogni suo segno; e i colori, che l'han dipinto, non pur dimostrano l'ardir de la carne, ma scoprono la virilità de l'animo. E nel lucido de l'armi, ch'egli ha in dosso, si specchia il vermeglio del velluto adattogli dietro per ornamento. Come fan ben l'effetto i pennacchi de la celata, appariti vivamente con le loro reflessioni nel forbito de la corazza di cotanto duce! Fino a le verghe dei suoi generalati son naturali, massimamente quella di ventura, non per altro così fiorita che per fede de la sua gloria, che cominciò a spargere i raggi di vertù ne la guerra che fece avilire Leone. Chi non diria che i bastoni, che gli diè in mano la Chiesa, Venezia e Fiorenza, non fusser d'ariento? Quanto odio che dee portar la morte al sacro spirto, che rende vive le genti che ella uccide! Ben lo conobbe la maestà di Cesare, quando in Bologna vedutasi viva ne la pittura, se ne maravigliò più che de le vittorie e dei trionfi, per cui può sempre andarsene al cielo. Or leggetelo con un altro appresso, poi risolvetevi di commendare la volontà ch'io ho di celebrar il duca e la duchessa d'Urbino, e non di lodar lo stile di così debili versi.</p>
<closer><dateline>Di Venezia, il 7 di novembre 1537.</dateline></closer>
    </div2>
<div2 type="poesia"><lg type="sonetto"><lg type="quartina"><l>Se 'l chiaro Apelle, con la man de l'arte</l>
<l>Rassemplò d'Alessandro il volto e 'l petto,</l>
<l>Non finse già del pellegrin subietto</l>
<l>L'alto vigor, che l'anima comparte.</l></lg>
<lg type="quartina"><l>Ma Tizian, che dal cielo ha maggior parte,</l>
<l>Fuor mostra ogni invisibile concetto;</l>
<l>Però 'l gran duca nel dipinto aspetto</l>
<l>Scopre le palme entro al suo cuore sparte.</l></lg>
<lg type="terzina"><l>Egli ha il terror fra l'uno e l'altro ciglio,</l>
<l>L'animo in gli occhi, e l'alterezza in fronte,</l>
<l>Nel cui spazio l'onor siede, e 'l consiglio.</l></lg>
<lg type="terzina"><l>Nel busto armato e ne le braccia pronte</l>
<l>Arde il valor, che guarda dal periglio</l>
<l>Italia sacra a sue virtuti conte.</l></lg></lg></div2>
<div2 type="poesia"><lg type="sonetto"><lg type="quartina"><l>L'unione dei colori, che lo stile</l>
<l>Di Tiziano ha distesi, esprime fora</l>
<l>La concordia, che regge in Lionora</l>
<l>Le ministre del spirito gentile.</l></lg>
<lg type="quartina"><l>Seco siede modestia in atto umile,</l>
<l>Onestà nel suo abito dimora,</l>
<l>Vergogna il petto e il crin le vela e onora,</l>
<l>Le affigge Amore il guardo signorile.</l></lg>
<lg type="terzina"><l>Pudicizia e beltà, nimiche eterne,</l>
<l>Le spazian nel sembiante, e fra le ciglia</l>
<l>Il trono de le Grazie si discerne.</l></lg>
<lg type="terzina"><l>Prudenza il valor suo guarda, e consiglia</l>
<l>Nel bel tacer, l'altre virtuti interne</l>
<l>L'ornan la fronte d'ogni meraviglia.</l></lg></lg></div2></div1>
<div1 type="epistola"><head n="XLVIII">XLVIII</head>
<opener><salute>A MESSER TIZIANO</salute></opener>
<p>Egli è stato savio l'avedimento vostro, compar mio, avendo voi pur disposto di mandare l'imagine de la reina del cielo a l'imperadrice de la terra. Né poteva l'altezza del giudizio, dal qual traete le maraviglie de la pittura, locar più altamente la tavola in cui dipigneste cotal <hi rend="italic">Nunziata</hi>. Egli s'abbaglia nel lume folgorante che esce dai raggi del paradiso, donde vengano gli angeli adagiati, con diverse attitudini in su le nuvole candide, vive e lucenti. Lo Spirito santo, circondato dai lampi de la sua gloria, fa udire il batter de le penne, tanto simiglia la colomba, di cui ha preso la forma. L'arco celeste, che attraversa l'aria del paese scoperto da l'albore de l'aurora, è più vero che quel che ci si dimostra dopo la pioggia inver' la sera. Ma che dirò io di Gabriele, messo divino? Egli, empiendo ogni cosa di luce, e rifulgendo ne l'albergo con nuova luce, si inchina sì dolcemente col gesto de la riverenza che ci sforza a credere che in tal atto si appresentasse inanzi al conspetto di Maria. Egli ha la maestà celeste nel volto, e le sue guance tremano ne la tenerezza composta dal latte e dal sangue che al naturale contrafà l'unione del vostro colorire. Cotal testa è girata da la modestia, mentre la gravità gli abbassa soavemente gli occhi: i capegli, contesti in anelli tremolanti, acennano tuttavia di cadere da l'ordine loro. La veste sottile di drappo giallo, non impacciando la semplicità del suo involgersi, cela tutto lo ignudo, senza asconderne punto; e par che la zona, di che è soccinto, scherzi col vento. Né si son vedute ancor ali, che aguaglino le sue piume di varietà, né di morbidezza. E il giglio, recatosi ne la sinistra mano, odora e risplende con candore inusitato. In somma par che la bocca, che formò il saluto che ci fu salute, esprima in note angeliche “<hi rend="italic">Ave</hi>”. Taccio de la Vergine prima adorata e poi consolata dal corrier di Dio, perché voi l'avete dipinta in modo e con tanta maraviglia che l'altrui luci, abbagliate nel refulgere dei suoi lumi di pace e di pietade, non la posson mirare; come anco per la novità dei suoi miracoli non potremo laudare l'istoria che dipignete nel palazzo di San Marco, per onorare i nostri Signori e per accorar quegli che, non potendo negar l'ingegno nostro, dànno il primo luogo a voi nei ritratti, e a me nel dir male: come non si vedessero per il mondo le vostre e le mie opre.</p>
<closer><dateline>Di Venezia, il 9 di novembre 1537.</dateline></closer></div1>
<div1 type="epistola"><head n="IL">IL</head>
<opener><salute>A MESSER VITTOR FAUSTO</salute></opener>
<p>Chi vuole saziar l'intelletto a la tavola de la cognizion de le cose, rechisi attento là in un canto, e ascolti il duca d'Urbino e il Fausto, perché da la bocca sua esce il mare d'intelligenza, e da la lingua vostra il fiume de la dottrina. Io, che empio l'orecchie de la milizia de l'uno e de le lettre de l'altro, mentre mi volgo a le proposte e a le risposte di questo e di quello, confuso ne la profondità di cotal dire, rimango senza quel poco d'ingegno che mi parea avere inanzi che voi due cominciaste a parlare. Né solo imparo dai gran discorsi, che insieme fate, a discorrere, ma ismarrisco talmente la naturalità del giudizio, che divento insensato e muto. Mirabili sono gli avvedimenti di Sua Eccellenza ne l'arte de la guerra, e incredibili quegli di Vostra Signoria ne la memoria de l'istorie, e sì come egli non lascia che più pensare, né che più desiderare circa il mover d'uno essercito, di alloggiarlo, di provedergli la vittovaglia, di ripararlo, di armarlo e di farlo combattere; così voi non lasciate niun gesto, né veruno essempio, che sopra ciò sia uscito da la vertù degli antichi. È pur bello d'udirvi disegnare con le parole ogni circostanza del mondo, tal che il mondo stesso sa meno del sito di se medesimo che la cura, che ne avete preso per conoscere ciò che egli è e ciò che egli ha. Ma chi dubitasse de la divinità del vostro intendere, guardi la quinquereme, pompa dei seni che ella solca, e de l'industria che l'ha restituita al secolo presente, come anco l'antivedere del sopradetto principe non pur rende a la nostra età la disciplina de l'antico Marte, ma illustrandola col moderno guerreggiare, dimostra cotal mestiere esser giunto al sommo de la perfezione. In somma io, che doverei aguzzarmi la fantasia con la lima dei parlamenti ch'io dico, partendomi da loro, paio un di quei dipintori stupefatti nel mirar la Capella di Michelagnolo, i quali volendo imitar la grandezza del suo fare, ne lo sforzarsi di porre ne le figure maestà, moto e spirto, scordatosi il saper di prima, non solo non entrano ne la sua maniera, ma dimenticano anco la loro.</p>
<closer><dateline>Di Venezia, il 13 di novembre 1537.</dateline></closer></div1>
<div1 type="epistola"><head n="L">L</head>
<opener><salute>AL BAFFO</salute></opener>
<p>Caro messer Battista, tornate tosto da Padova, se volete acquetar la volontà, che mi stimola circa il coniare in ariento e in rame parecchie di quelle mie teste, che in acciaio con sì viva e con sì bella pratica ritrasse Lione, la cui partenza per Camerino è cagion ch'io vi elegga a cotal fatica. Io ho visto i vostri sonetti, e vi giuro che non fu mai maestro di zecca né orefice miglior poeta di voi. Certo ch'io conosco di quegli, che se le tirano ben bene, i quali non ci arrivano a mille miglia. Sì che toccate pur via il caval pegaseo, ché lo farete trottare, s'egli crepasse. E quando sia che Apollo non si lasci còrre tanti lauri e tanti mirti che ve ne facciate una coroncina, lo faremo parere una bestia. Sì che venite pure.</p>
<closer><dateline>Di Venezia, il 16 di novembre 1537.</dateline></closer></div1>
<div1 type="epistola"><head n="LI">LI</head>
<opener><salute>A MESSER IACOPO SANSOVINO</salute></opener>
<p>Ora sì che l'esecuzione de l'opre uscite da l'altezza del vostro ingegno dàn compimento a la pompa de la cittade che noi, mercé de le sue bontà libere, ci aviamo eletta per patria; ed è stata nostra ventura, poi che qui il buon forestiero non solo si aguaglia al cittadino, ma si pareggia al gentiluomo. Ecco, dal male del sacco di Roma è pur uscito il bene, che in questo luogo di Dio fa la vostra scultura e la vostra architettura. A me non par nuovo che il magnanimo Giovanni Gaddi, chierico apostolico, coi cardinali e coi papi vi tormentino con le richieste de le lettre a ritornare in corte, per riornarla di voi; mi parrebbe bene strano il vostro giudicio, se cercaste di snidarvi da la sicurezza per colcarvi nel pericolo, lasciando i senatori veniziani per i prelati cortigiani. Ma si dee perdonargli le spronate, che per ciò vi dànno, sendo voi atto a restaurargli i templi, le statue e i palazzi. Di già essi non veggon mai le chiese dei fiorentini, che fondaste in sul Tevere, con istupor di Raffaello da Urbino, d'Antonio da San Gallo e di Baldassare da Siena, né mai si voltano a San Marcello, vostra operazione, né a le figure di marmo, né a la sepoltura di Aragona, di Santa Croce, e di Aginense (i principii de le quali pochi sapranno fornire) che non sospirino l'assenzia Sansovina, come anco se ne duol Fiorenza, mentre vagheggia l'artificio che dà il moto de lo spirto al <hi rend="italic">Bacco</hi> locato negli orti Bartolini, con la somma di cotante altre maraviglie che avete scolpite e gittate.</p>
<p>Ma eglino si staranno senza voi perché in buon luogo s'han fatti i tabernacoli le vostre vertù savie. Di poi val più un saluto di queste maniche nobili che un presente di quelle mitere ignobili. Guardi la casa, che abitate come degna prigione de l'arte vostra, chi vuol vedere in che grado sieno tenuti da così fatta repubblica i vertuosi atti a ridurla ne le maraviglie, che tutto dì partorite con le mani e con l'intelletto. Chi non lauda i ripari perpetui per cui sostiensi la chiesa di San Marco? Chi non si stupisce ne la corinta machina de la Misericordia? Chi non rimane astratto ne la fabrica rustica e dorica de la Zecca? Chi non si smarrisce vedendo l'opra di dorico intagliato, che ha sopra il componimento ionico con gli ornamenti dovuti, cominciata a l'incontro al palazzo de la Signoria? Che bel vedere farà l'edificio di marmo e di pietre miste, ricco di gran colonne, che dee murarsi appresso la detta! Egli avrà la forma composta di tutte le bellezze de l'architettura, servendo per loggia, ne la quale spasseggiaranno i personaggi di cotanta nobiltade. Dove lascio i fondamenti, in cui debbon fermarsi i superbi tetti Cornari? Dove la Vigna? Dove la <hi rend="italic">Nostra Donna</hi> de l'Arsenal? Dov'è quella mirabile Madre di Cristo, che porge la corona al protettore di questa unica patria? L'istoria del quale fate vedere di bronzo con mirabile contesto di figure, nel pergolo de la sua abitazione; onde meritate i premi e gli onori dativi da le magnificenze del serenissimo animo dei suoi riguardanti divoti.</p>
<p>Or consenta Iddio che i dì nostri sien molti, acciò che voi duriate più a servirgli e io più continui a lodargli.</p>
<closer><dateline>Di Venezia, il 20 di novembre 1537.</dateline></closer></div1>
<div1 type="epistola"><head n="LII">LII</head>
<opener><salute>A MADONNA PAOLA</salute></opener>
<p>Essendo Ambrogio poeta e garzone, so che si può credere che egli n'abbia un ramo, e perciò v'ha ciurmata talmente che vi siete mossa a darmi centomilia torti circa il ritorgli i danari, ch'io gli squinternai là per la cappa. E per dirvi, il governator di Milano non riguardando a l'insopportabili spese de la guerra, che arde, mangia, rovina, vitupera, ruba e sforza diavoli e santi, m'avea a punto mandato la somma de la pension cesarea, quando io dico: “Togli questi e fattene la tal cosa”. Ed egli, chiuso il pugno, con un ghignetto gli ripone. In tanto io me ne vado dal mio signor duca d'Urbino e, mentre salgo le sue scale, sento il venerabile giovane che dice a un certo squassapennacchi in abito d'un mezzo milite: “I nostri son passati e hanno mal menati gli spagnuoli”. Onde io me gli rivoltai con dire: “Poi che tu sei de la fazion del re, non mi par <foreign lang="lat">de iure</foreign> che l'imperador ti vesta”. E così gli feci sborsar fuora il <hi rend="italic">conquibus</hi>, ed era per istare a vedere se la discrezion francese lo riparava del freddo, che deliberava di cavargli i grilli del fegato, se la Signoria Vostra non mi disponeva a la grazia del renderglili. Ora sentenziate sopra le ragion mie e sue.</p>
<p>Ma che crudeltà sono le vostre a non pigliar di peso messer Iacopo Sansovino e menarlo fin qui? Io so ben che egli è nel caos de le faccende e che l'opra sua serve ogni bisogno di questa magnanima cittade; pure l'amicizia doveria poter pur godere di qualcuna de l'ore che si sogliono rubare ai negozii e al sonno. In somma lo spasso di così fatto uomo è tutto volto a la divinità dei vostri intertenimenti; e ha ragione, perché voi sète de le più accorte e de le più intendenti donne che vivano; e perciò egli, che si sta in paradiso standovi presso, non dee curarsi del nostro inferno.</p>
<closer><dateline>Di Venezia, il 20 di novembre 1537.</dateline></closer></div1>
<div1 type="epistola"><head n="LIII">LIII</head>
<opener><salute>AL MAGNIFICO MESSER GIOVANNI BOLANI</salute></opener>
<p>Io intendo, signore, che messer Pietro Piccardo si sta in Padova con tanti pochi pensieri che ne disgrazia il fiorir de la gioventù d'un fottivento. Gran cosa che la soprasoma degli anni non gli dia un fastidio al mondo: e pur Fabrizio da Parma e il papa, che sono i più vecchi cortigiani di Roma, giurano d'averlo conosciuto con due dita di barba. Né per questo si distoglie di giornear d'amore, anzi da sospirarne. Io ebbi a smascellar per la Senza, vedendolo con una caterva di donne dentro una bottega. Egli sfoderava a ogni proposito tanti “Bascio la mano” e tante “Vostre Signorie”, che la Spagna n'averia perduto; degli inchini e dei motti non parlo, per non esser possibile a trovar parole tanto insalate che potessero esprimere ciò. Egli gli porgeva inanzi alcuni anelluzzi smaltati, alcuni cestelletti di filo d'ariento, e altre collane e bagattelle, con certi suoi ghigni e con certe sue cerimonie molto solenni. E dopo il mostrar de le reliquie moderne, fece pala di non so che sua corgnuola antica, onde monsignor Lippomano gli disse: “Mettete la gioia ne la guaina, ché la più bella anticaglia, che si vegga, sète voi, domine”. Certo che nostro Signore doveria di marmo o di bronzo intitolarlo sopra la porta di tutti i tinelli con una bibbia ai piedi, che publicasse i pontefici e i cardinali conosciuti da lui. Io sto i giorni interi a sentirlo ragionare in che modo San Giorgio vinse sessantamilia ducati al signor Franceschetto, fratel d'Innocenzio, e come di tal vincita si fabricasse il palazzo in campo di Fiore, venendo poi ai fiaschi, con cui il Valentino avelenò sé e suo padre, credendo accoccarla ai reverendissimi. Sa la guanciata, che dette Iulio in sul ponte ad Alessandro <foreign lang="lat">in minoribus</foreign>. Si trovò a la furia che lo trasse fuora de la camera a cinque ore di notte correndo dietro a non so chi, che andava cantando per il corridore di palazzo: “O mia cieca e dura sorte”, credendo che burlasse le triste nuove, che di campo aveva avute Sua Beatitudine; non ascoltando Acursio, che gli diceva tuttavia: “Padre santo, andate a letto”, ruppe la testa al suo scalco vecchio di sessanta anni, che, per essere corso al romore, stimò che egli fosse stato il musico. Egli è suto a tutte le scisme, a tutti i giubilei e a tutti i concilii. Conobbe la tal puttana. Vide impazzir Iacobaccio da Melia. Sa l'origine de la sua rogna e ogni altra ribaldaria de la corte, Onde io giudico che si venderia non meno per cronica che per istatua. In somma egli è la bontà, l'amicizia e la piacevolezza degli uomini; né cambiarei stato coi felici, mentre lo veggo in conclavi col mio Ferraguto, il qual fu per crepare, quando intese che per la secchia d'acqua, che gittò sul mostaccio del Zicotto, il detto gli sbarbò tutto il lato manco del viso, facendogli mille pezzi de la pelandra, ben che l'ira scemò un mese prima che i peli crescessero. La conclusione è ch'io vorrei vivermi con lui e con la magnifica vostra dolcezza, cascando tuttavia a l'indrieto per le risa dei nostri ragionamenti. Ma non potendo avervi sempre, tali sono le faccende che avete nel governo comune, perché non venir qui tal volta, sapendo pure che gli spassi onesti sono il cuore de l'ozio dei buoni? Ben che, venendo e non venendo, sono obligato a l'affezione che per natura, per costume e per nobiltà portate a me e ai miei scritti.</p>
<closer><dateline>Di Venezia, il 22 di novembre, 1537.</dateline></closer></div1>
<div1 type="epistola"><head n="LIV">LIV</head>
<opener><salute>A MESSER LUIGI ANICHINI</salute></opener>
<p>Io mi credeva, vedendovi ieri caminare sul trotto dei corrieri pedestri, che voi portaste qualche gran nuova a Rialto. E, scappato l'asino, io trovo che avete accompagnata la signora Viena ne la chiesa, ove battezzammo una bambina insieme. O fratello, questo amore è la mala bestia, né può compor versi, né intagliar gemme chi gli va dietro al culo. Il traforello, secondo me, è uno desiderio stempratissimo, nutrito da la vaghezza del pensiero, il quale mentre la mano de la propria voluttà gli preme il cuore, gli spirti, l'anima e i sensi si convertono ne l'affezione che egli ne trae. Perciò chi ama simiglia un di quei tori furibondi e spronati da l'“assillo”, ché così nel mio paese si chiama lo stimolo che le zecche, le mosche e le vespe dànno a le cavalle e a le micce. Amore in là, poi che mette gli scultori e i poeti in sul portante. Il bolino non taglia, né la penna non rende, come lo impiccato ci cava dei gangheri. Ma voi sète giovane, e stavvi bene ogni male. Ma il Sansovino e io, vecchi alleluia, rinneghiamo l'“<foreign lang="lat">Omnia vincit</foreign>” nel vederci assassinare da le sue mariolarie, le quali ci giurano che la zappa e la vanga ce lo cavarà de la brachetta; per la qual cosa, avendo voi qualche bella tinta da far nere le barbe, <foreign lang="lat">me vobis commendo</foreign>, ma guardate di non me la far turchina, ché, per Dio, simiglierei i due gentiluomini che stettero per cotal novella murati in casa un anno.</p>
<closer><dateline>Di Venezia, il 23 di novembre 1537.</dateline></closer></div1>
<div1 type="epistola"><head n="LV">LV</head>
<opener><salute>A MESSER FRANCESCO POCOPANNO</salute></opener>
<p>Il vostro cortese e caro nipote insieme con la lettra m'ha dato le forbici, le quali per la sua novità han fatto saltar me, che sono uomo, non pur la Perina, che è donna e del loro uficio dee servirsi, come io non me ne debbo servire. Infine Brescia fa parer goffi e' lavori di agimia e l'opre rabesche. Né si può far più circa l'armadure e simili artifici dorati e damaschini condotti a perfezione con altro disegno e con altri partimenti di groppi e di foglie che quegli che vengono d'oltra mare. Non posso credere che i bravi antichi non cagliassero nel dare uno sguardo a messer Archibuso e a don Cannone, parendogli di più bestiale aspetto che gli archi e gli strali, con cui Marte già soleva ricamar le panziere. Certamente, se l'età nostra fusse buona, come è bella, non si invidiarieno l'eccellenza de le passate, né si dubitaria de l'invenzioni future. Noi pur vediamo al sommo dei miracoli tutte l'arti, e ogni cosa ridursi al magno.</p>
<p>Ecco, le forbicette mandatemi son piene di trofei rilevati e grandi; veramente si cominciò a mutar verso tosto che si viddero i panni di Leone in Capella lavorati da la seta e da l'oro sopra i cartoni disegnati e coloriti da Rafaello. Non si usano più fiori piccoli in damaschi né in razzi, le verdure de le spalliere compariscono di lontano, gli abiti tranno al lungo e al largo; non si pate più il tormento che ci davano le scarpe: ogni cosa si taglia e arricchisce. Fino agli scrittori mostrano i caratteri patenti, e di ciò fa fede la maniera di messer Francesco Alunno, la pratica diligenzia del quale fa confessare a le stampe d'esser scritte a mano, e a lo scritto a penna d'essere stampato. Guardate dove ha posto la pittura Michelagnolo con lo smisurato de le sue figure, dipinte con la maestà del giudizio, non col meschino de l'arte. E perciò fate da uomo naturalone dando tuono e suono al suono e al tuono de la poesia, risuscitando il morto de lo stile con lo spirito dei subietti; perché non c'è vivanda più sazievole che il latte e il mele; e come tali condimenti provocano il fastidio del gusto, così il profumo de le paroline galanti induce la tossa a l'orecchie. Ma ciò sia detto con sopportazione di chi la intende altrimenti.</p>
<closer><dateline>Di Venezia, il 24 di novembre 1537.</dateline></closer></div1>
<div1 type="epistola"><head n="LVI">LVI</head>
<div2 type="epistola">
<opener><salute>AL BEVAZZANO</salute></opener>
<p>Ridetevi, signor messer Agostino, tanto del sonetto col qual vi rispondo, quanto io mi son maravigliato dei due con cui mi sforzate a rispondervi. Il fatto mio è un piacere, poi che senza corda confesso, circa l'ingegno, come ella sta. Non mi cavate di baie, né d'una arguzietta, se volete ch'io paia un <foreign lang="lat">quae pars est</foreign>. Né si dubiti che, entrando io a cantar de la donna vostra, non rimanessi ne le peste, perché gli effetti amorosi non vanno in dozzina, come i gesti d'Orlando. Altro è lo scrivere gli accidenti di Cupido che l'occorrenze di Marte: le saette de l'uno non han che fare con l'asta de l'altro, se ben sono armati. Gran differenza è fra le lagrime e il sangue, ancor che quelle e questo eschino da le vene del duolo. Non è impresa da ognuno il poetizzare amando, è ben materia di molti il guerreggiar poetizzando; né si trova altro che un Ariosto e un Dolce al mondo; e se pur si trovano, lor danno. Or eccovi la mia ciancia.</p>
<closer><dateline>Di Venezia, il 25 di novembre 1537.</dateline></closer>
    </div2>
<div2 type="poesia"><lg type="sonetto"><lg type="quartina"><l>Ogni vago augel, che ha piume e vive</l>
<l>Luci, non poggia in ciel, né mira, il chiaro</l>
<l>Occhio del sol: tal io vi sembro raro</l>
<l>E pur Iddio nullo suo don mi ascrive.</l></lg>
<lg type="quartina"><l>Son roco cigno, onde cantar le dive</l>
<l>Grazie non oso del vostro idol caro,</l>
<l>E poi non va penna d'ingegno a paro</l>
<l>Del Bevazzan, che le celebra e scrive.</l></lg>
<lg type="terzina"><l>E ben so io che la mia rima è spinta</l>
<l>A porle in carte, acciò chi vi innamora</l>
<l>Conosca Apelle suo, che l'ha dipinta.</l></lg>
<lg type="terzina"><l>Ma se il mio stil per farvi onor colora</l>
<l>Colei che l'alma v'ha di fuoco cinta,</l>
<l>Chi m'assicura ch'io non arda ancora?</l></lg></lg></div2></div1>
<div1 type="epistola"><head n="LVII">LVII</head>
<opener><salute>A MESSER GIOVANNI AGNELLO</salute></opener>
<p>Il signore Benedetto, orator ducale e fratel vostro, mi disse pur ieri come io stava e quel ch'io faceva, non per altro che per darne aviso a voi, che per amarmi desiderate saperlo. Onde vi dico ch'io sto bene e che la faccio benissimo; e non solo io, che sono atto a stare dove non si sta e a fare quel che non si fa, ma ogni poltrone starebbe da papa e la farebbe da imperadore vivendo dentro a questa città e fuor de le corti. Io non fui mai in paradiso, ch'io sappia; perciò non posso imaginarmi come sien fatte le sue beatitudini. So bene che il morirsi di fame è uno sguazzare il mondo, pur che si stia discosto dal loro inferno. Corte, ah? corte, eh? A me par più felice un barcaiuolo qui che un camariere ivi. Speranze in là, favori in qua, grandezze in dietro. Eccoti là in piedi un povero servidore, eccotelo martorizzato dal freddo o divorato dal caldo: dov'è il fuoco da scaldarlo? dove l'acqua da rinfrescarlo? E dove, amalandosi, qual camera, quale stalla o quale ospedale lo ricetta? Ecco la pioggia, ecco la neve, ecco il fango, che ti assassina, mentre cavalchi col padrone o in suo servigio. Dove sono i panni da mutarti? dove un buon viso che te si faccia per ciò? Che crudeltà è la barba venuta inanzi il tempo al servir dei fanciulli, e i peli canuti dei gioveni consumati intorno a le tavole, a le portiere e ai destri. “To' sù questa altra”, disse un uomo dotto e buono, che fu cacciato a le forche essendo infermo, per non aver voluto fare una ruffiania. Corte, eh? corte, ah? Ci fa più pro il mangiar pane e scambietti che il fume de le vivande nei piatti d'argento. Né si potria pagare il merito de la voglia che ti cavi d'una noce o d'una castagna, o dopo o inanzi pasto. E, sì come non è passione, che aggiunga a quella del cortigiano, che è stanco e non ha da sedere, che ha fame e non può mangiare, ch'ha sonno e bisogna che vegghi, così non è consolazione che arrivi a la mia, che siedo quando sono stracco, mangio quando ho fame, e dormo quando ho sonno; e tutte l'ore son l'ore de le mie volontà. Che direm noi de la paura, che occupa sempre quegli che sanno che l'inciampare in un filo di paglia sbaratta qual servitù e qual fedeltà si sia?</p>
<p>Io per me godo dei miei stenti, poi che non sono obligato a cavarmi la berretta ai Duranti né agli Ambrogi. Or pensatelo voi s'io sto bene e faccio meglio. Ma ogni mio piacere crescerebbe a pesi se Vostra Signoria usasse del continuo cotale stanza, perché non trovo pratica che più mi contenti; e quando ragioniamo o ceniamo insieme con Tiziano non darei del “reverendissimo” al Collegio, non che a Chieti. E mi parvero i dì anni, mentre l'Eccellenza del vostro principe vi tenne appresso la Maestà di Cesare in Ispagna. A me piacciono i filosofi signorili e pieni di nobili maniere, come sète voi, e qual era l'ottimo Gianiacopo Bardellone, e non simili agli scalzacani, massimamente avendosi il modo di rafazzonar la persona. Or io mi vi raccomando con riverenza di minor fratello.</p>
<closer><dateline>Di Venezia, il 26 di novembre 1537.</dateline></closer></div1>
<div1 type="epistola"><head n="LVIII">LVIII</head>
<opener><salute>A POMPONIO, MONSIGNORINO</salute></opener>
<p>Lo vostro padre Tiziano m'ha dati i saluti che mi mandate, e mi son garbati poco meno che due galli salvatichi, ch'io donai a me stesso sendomi commesso da lui che in suo nome facessi presentargli a un signore. E perché vediate la liberalità mia, ve ne restituisco “mille millanta, che tutta la notte canta”, disse colui, pregandovi che diate i più magri al vostro bel fratellino Orazio, poi che s'è scordato farmi dire come gli sta la fantasia circa lo spendere, tosto che possa, questo mondo e l'altro; bastando a chi guadagna la robba il risparagno di voi, che per esser prete è da credere che non abbiate a uscir da l'ordine di Melchisedecche; pur sanità, ché sarà quel ch'io vi dico, e peggio. Ora egli è tempo di ritornare agli studi, perché la villa, secondo me, non tiene scola: da poi la città è la pelliccia del verno. Sì che venite via, ché nel fare coi tredici anni che avete parecchi marende de l'ebraico, del greco e del latino, voglio che facciamo disperare tutti i dottori del mappamondo, come fanno arabbiare tutti i dipintori d'Italia e le belle cose che fa messer <hi rend="italic">pare</hi>. Non altro: state caldo e con buono appetito.</p>
<closer><dateline>Di Venezia, il 26 di novembre 1537.</dateline></closer></div1>
<div1 type="epistola"><head n="LIX">LIX</head>
<opener><salute>A MESSER FRANCESCO ALUNNO</salute></opener>
<p>Ai prieghi, fratello, coi quali altri move me, agiungo i miei; e, legatigli tutti insieme, gli mando al conspetto vostro, pregandovi che vogliate far sì ch' io abbia gli essempi d'ogni sorte di lettra che fate; benché mi potreste rispondere che la mia richiesta ricerca la fiera di Ricanati, sapendosi pure che sapete formare mille migliaia, e la torre di Babele non fu sì varia di lingue quante son diverse le maniere dei caratteri composti e ritratti da la diligenzia del vostro paziente ingegno, la penna del quale dipigne le cose minute e scolpisce le grandi. E lo imperadore magno in Bologna spese tutto un giorno in contemplare la grandezza de l'arte vostra, maravigliandosi di vedere scritto senza abreviature il <title>Credo</title> e l'<title>In principio</title> ne lo spazio d'un danaio, ridendosi di ser Plinio, che favoleggia di non so che <title>Iliade</title> d'Omero rinchiusa in un guscio di noce. Stupì anche papa Clemente ne lo spiegargli voi i cartoni mirabili, onde Iacopo Salviati, adocchiando alcune maiuscole ornate di fogliami, disse: “Padre santo, mirate queste dai pennacchi”.</p>
<p>Io desidero, sopra ogni altra, quella foggia di lettre tonde e antichette, che piacque tanto a la Maestà cesarea, onor del mondo; e ciò ricerco per uno dei tanti signori, che mi rompon continuamente la testa con le visite, tal che le mie scale son consumate dal frequentar dei lor piedi, come il pavimento del Campidoglio da le ruote dei carri trionfali. Né mi credo che Roma per via di parlare vedesse mai sì gran mescolanza di nazioni come è quella che mi càpita in casa. A me vengono turchi, giudei, indiani, franciosi, todeschi e spagnuoli. Or pensate ciò che fanno i nostri italiani. Del popol minuto non dico nulla, per ciò che è più facile di tòr voi da la divozione imperiale che vedermi un attimo solo senza soldati, senza scolari, senza frati e senza preti intorno. Per la qual cosa mi par esser diventato l'oracolo de la verità, da che ognuno mi viene a contare il torto fattogli dal tal principe e dal cotal prelato, onde io sono il secretario del mondo, e così mi intitolano ne le soprascritte.</p>
<p>Or io aspetto le mostre, anzi le perle, ch'io vi chieggo con paura di non l'avere, non perché non siate l'istessa cortesia, ma perché, oltre a la fama de la professione in cui sète unico, volete ancora, mentre vi fate onore col molto disegno, la gloria de la poesia, facendo nuove regole de la sua locuzione, non dando punto di cura al concorso de le generazioni, che vi tempestano la fantasia solo per vedere l'opere, che vi rubano con gli occhi i volonterosi d'impararle a fare. Sì che ponete da parte una de le tante vertù datevi di sopra, e servite me, che son per sempre servirvi.</p>
<closer><dateline>Di Venezia, il 27 di novembre 1537.</dateline></closer></div1>
<div1 type="epistola"><head n="LX">LX</head>
<opener><salute>AL MAGNIFICO MESSER GIROLAMO QUIRINI</salute></opener>
<p>Non c'è altro rimedio a farmi ridire che alcuni servigetti, che m'avete fatti, sieno grandi secondo che mi è paruto far cicalare a la bugia, che venirmi a levare con la barca tosto che il signor magnifico Giangiorgio Trissino, zio vostro, arriva; perché non posso patire di vedere me stesso fin ch'io non vado a far riverenza a l'ottimo, nobile e dottissimo gentiluomo. Io, che l'ho veduto onorare non sol da Clemente, ma dai cardinali e da tutta la corte, doveva andare in India, non che a Vicenza per basciargli la mano. Ma non l'avendo fatto, impiastriamo con la cortesia de la visita, che pur delibero fare, la villania passata. Or la Magnificenzia Vostra ha inteso il suo pericolo e il mio desiderio.</p>
<closer><dateline>Di Venezia, il primo di decembre 1537.</dateline></closer></div1>
<div1 type="epistola"><head n="LXI">LXI</head>
<opener><salute>AL SIGNOR GIANIACOPO LIONARDI</salute></opener>
<p>Ancora che l'imbasciadore d'un duca d'Urbino, il quale sta sempre desto, non s'intenda dei sogni, ve ne apicco uno a le spalle tanto bestiale che saria troppo a Daniello. Ista notte non per superfluità di cibo, né per occupazion di malinconia, ma per colpa de la solita spensieraggine dormendo a la bonissima, ecco a me quella gentil creatura del sogno. E io a lui: “Che c'è, ser Girandolone?”. “Il monte di Parnaso, il qual vedi là”, mi rispose egli. Intanto io me gli trovo ai piedi, e guardandolo in sù, parvi un di coloro che considerano le difficultà di San Leo; ma è una favola la diavolaria del salirci, il fatto sta ne la facilità de lo scendere. Da le ripe del monte, dove san Francesco ebbe le stigmate, cascano masse di terra e sassi insieme e arbori diradicati; ma di lassù rovinano le cataste degli uomini, e con sì ladra baia che è una crudeltà e uno spasso de l'altro mondo il vedergli agrapparsi a quello sterpo e a questo, sudando e cacando il sangue. Alcuno, che la crede la via de l'orto, par colui che, volendo salire per il muro per segnarlo bene in sù col carbone, dà di matte piattonate con la persona ne lo spazzo; altri giunto al mezzo si ferma senza poter più; chi fa la gambetta a quel che gli passa inanzi; altri tutto rabbioso morde quel che se gli apressa; alcuno nel vedersi poco men che in cima se ne vien giuso come un di quegli che, nel porger la mano ai capponi, scorsagli sotto i piedi la corda, piomba giù del legno insaponato, per la qual burla il popolo introna l'aria coi fischi e con le grida; altri, nel percuoter la testa sotto le natiche del fariseo che gli sta sopra, viene ne la rabbia che movon coloro che amazzano le gatte col capo, e di tutto è cagione una ghirlanda simile al cerchio d'una osteria. I pazzaroni a brache calate ficcano il collo in un lago d'inchiostro più nero che il fume degli stampatori; e non è spasso che agguagli cotale spettacolo.</p>
<p>Chi non sa notare, ci affoga; chi nota, vien via a la riva col più gaglioffo aspetto che mai vedesse Dante ne la tresca de le animucce ch'egli messe ne la pece de l'inferno. Io ficcava gli occhi per tutti i mostacci, ma le mascare di sì fatta tintura non volsero ch'io gli conoscesse; ma gli urli che facevano per sì gran disgrazia, sì: chi piagneva i suoi comenti, chi le sue traduzioni, chi i suoi romanci, e altri gli altri suoi nuovi trovati. Io, che non poteva ritener le risa, diceva loro: “Voi, che sète dotti, dovavate notando pigliar l'essempio di Cesare, che salvò i <title>Comentari</title>, benché dovereste ringraziar la sorte, che v'ha fatti sotterrar vivi con tali stuccalettori; ché certo i comentatori e i traducitori son da meno che questi che intonicano le mura, ingessano le tavole e macinano i colori a un Giulio Romano o a un altro famoso dipintore”. Io così gli diceva.</p>
<p>E mentre guardava i miei panni da cotali imbratti, mi parve che il Franco mio se ne andasse bel bello per la via, ch'io da me stesso avea fatta per la schiena di tal montagna, non senza piacere e meraviglia degli occhi miei, che lo guardavano in quel sentiero. Parevami anco che Ambrogio, mio creato, me s'appicasse dietro affrettando il passo; ma eccomi in un albergo fatto a posta per chiappare gli assassini de la poesia. Come io fui dentro, non mi potei tenere di non esclamare: ““Chi non è stato a la taverna, non sa che paradiso si sia”, disse il Cappa”. E rassettandomi l'appetito ne lo stomaco, deliberava di alzare il fianco per una volta. In questo ecco a me una Marfisa col celatone in capo, con la corazzina in dosso e con una chiavarina in mano; e il vederla, e il dirmisi: “Sta' forte”; e l'esser trafugato suso in alto, fu tutto uno. Io, che era a mal partito, dovea consolarmi con dire a me stesso: “Io sogno”, sgomentava me medesimo con dirmi: “Almen sognass'io”; ma non dubitare, fratello, ché ella andò per i suoi piedi. Maestro Apollo, al quale fui condotto inanzi, non so come aveva una de le mie teste in medaglia, e subito che mi diè d'occhio aprendo le braccia, m'appicò un bascio nel mezzo de le labbra, tanto dolce che non so chi disse: “Sassata!”. Oh, egli è il bel fanciullone! oh, egli è bello! Certo, se Roma fosse stata ivi dormendo, come ci sono stato io, non c'era ordine che ella volesse mai destarsi. E forse che non è ghiotta di cotali erbe da buoi tènere e lunghe? Egli ha due occhioni ridenti, una facciona allegra, una frontona ariosa, un petto largo, le più belle gambe, e i più bei piedi, e le più belle mani che si vedesser mai; e tutto insieme (per dirlo profumatamente) pare una composizione d'avorio respirante, in cui la natura ha sparto tutto il rosato de le gote de l'Aurora.</p>
<p>In somma questo aguzza lussuria mi fece far motto a le muse, e, postomi a seder fra loro, mi pareva essere a casa mia, con tante cacariuole mi accarezzava una certa cèra di Cronica e un altro viso di Comedia. Ne lo starmi contemplando i cimbali, le cornamuse e gli altri stromenti con che esse trapassano il tempo, ecco il buon Febo, che sciorina su l'aria del <hi rend="italic">Salamone</hi> due stanze de la <title>Sirena</title>, il suono de le uali mi fece piagnere non per la dolcezza di tali rime, ma per le orribili scelleratezze del marito in sesso degli uomini: la Fama, cicala che sopragiunse ivi, spezzò il canto. Ella tosto che mi conobbe entrò a giornear dei miei onori, di sorte che le raccomandai l'orecchie de le poverine, che ascoltandola si stavano per rompere, onde la sua ciarlia, che è <foreign lang="lat">sine fine dicentes</foreign>, mutò verso, e recitando le lodi di Dio, composte da la divina Pescara, con alcune cose de la dotta Gambera, vi so dire che facea gongolare le madonne, tenendosi buone, essendo femine, che tali fussero così fatte.</p>
<p>Doppo questo, madonna Minerva, che mi grappò dove ho detto di sopra, parendole pur ch'io fusse, un uom da bene, mi prese per mano tutta ardita e tutta savia, con dire: “Meniamolo un poco a solazzo”. E così comparimmo a la stalla del Pegaseo, il quale streghiava Quinto Gruaro, e pre' Biagio gli empiva la rastrelliera. Egli è un bel pezzo d'animalaccio, e proprio atto a portare in groppa la recolenda coglioneria di coloro che fan mille pazzie per lasciarne memoria. Frappato ch'io ebbi de la foggia e de le ali de la bestia, bevvi tanta acqua caballina quanto vino avrien bevuto due franciosi scalmanati. Ella è del colore e del sapore di quella de le tre Fontane. Tenuto alquanto il becco in molle, capitammo in uno studiuolo pieno di penne, di calamai e di carte; e, senza dimandarne, dissemi la signora armata: “Questo è il luogo dove si scriveranno l'istorie de le fatiche che dee fare il tuo duca d'Urbino contra i nimici di Cristo”. E io a lei: “non potevano esser per altro conto”. Visto lo scrittoio, vidi un giardinetto secreto pieno di palme e di lauri verdi al possibile; e perché m' indivinai ch'erano serbati a le corone dei suoi trionfi, dissi ne l'aprire ella la bocca: “Io so ciò che volete dire”. E ancora, nel sentire scarpellar marmi, m'avisai che si lavoravano per gli archi e per le statue di Francesco Maria e del figliuolo.</p>
<p>Or eccomi con esso loro ne la chiesa de l'Eternità, fatta, pareva a me, di componimento dorico, significando con tal sodezza il suo aver sempre a essere. A punto ne l'entrarvi intoppo due miei fratelli, il Sansovino e Tiziano. L'uno poneva suso la porta di bronzo al tempio, dove erano intagliati i quattromilia fanti e gli ottocento cavalli, con cui la Sua Eccellenza trascorse l'Italia, quando fece venire il cancaro a Leone. E dimandatogli io a che fine lasciava ivi un certo spazio, mi rispose: “Per iscolpirci ciò che va cercando Paolo”. L'altro locava sopra l'altar grande una tavola, la dipintura de la quale mostra vive vive le vittorie del nostro imperadore.</p>
<p>Visto il tutto, mi lascio menare a l'uscio del giardin principale, e ne lo appressarmici veggo alcuni giovani: Lorenzo Veniero e Domenico, Girolamo Lioni, Francesco Badovaro e Federico, che col dito a la bocca mi fêr cenno ch'io venga piano: fra i quali era il gentil Francesco Querino. Intanto il fiato dei gigli, de' iacinti e de le rose mi empieno il naso di conforto; onde io, acostandomi agli amici, veggo sopra un trono di mirti il divin Bembo. Splendeva la faccia sua con luce non più veduta; egli, sedendo in cima col diadema de la gloria in capo, aveva intorno una corona di spirti sacri. V'era il Iovio, il Trifone, il Molza, Nicolò Tiepolo, Girolamo Querino, l'Alemanno, il Tasso, lo Sperone, il Fortunio, il Guidicione, il Varchi, Vittor Fausto, il Contarin Pier Francesco, il Trissino, il Capello, il Molino, il Fracastoro, il Bevazzano, il Navaier Bernardo, il Dolce, il Fausto da Longiano, il Maffio; viddici anco la Signoria Vostra con ogni altra nominata persona, senza dar punto di cura a le degnità dei seggi, nei quali ciascun s'era posto a caso. Dico che il coro di cotanti eccelsi ingegni stava attento a l'<title>Istoria veneziana</title>, le cui parole uscivano da la lingua de l'uom sommo, con quella gravità che scende la neve dal cielo. Ma, perché fino al respirar dei petti ivi si teneva in guinzaglio, non essendo io uso a star queto, dava una occhiatina ad alcune nuvole lucidissime, che stillavano rugiada di zuccaro su le bocche aperte degli ascoltanti, maravigliandomi de l'attenzion degli uccelli, dei venti, de l'aria e de le fronde, le quali non si movevano punto. Fino agli odori de le viole spiravano con rispetto, e i fiori non ardivano di piovere nel grembo altrui per rompergli il gusto de l'orecchie. Dissi meco stesso pian piano: “<foreign lang="lat">Valete, et plaudite</foreign>”.</p>
<p>Ma ecco a me una cocina odorifera e trionfante, e presso a lei non so che turbe magre, come le facce de le visioni; e nel vedermi esse, mi accorgo che la lor prosopopea scoppiava de lo star io così bene in carne. Ma importandomi più il dare uno sguardo a le vivande che contemplarle, con presunzion fratina saluto il cuoco, che s'ebbe a disperare per ch'io gli ruppi un capitolo de lo Sbernia o di ser Mauro che si fosse, biscantato da lui al suono del voltante spedone. Il compare arostiva una fenice al fuoco de l'incenso e de l'aloe, che l'abrusciano. Certo ch'io non mi feci invitare a torne un boccone. E, nel considerar con giudicio del palato la soavità, la sustanzia e il sapor suo, simigliava il mio bagattino bevendo il giulebbe, onde la sua dolcezza gli allargava le braccia e lo distendeva là, come si distende un prete quando il pivo lo gratta.</p>
<p>In questo sento Apollo, che mi dice: “Mangia, acciò che quelle carogne quivi, le quali han pasciuto tuttavia le mie sorelle di cavoli, d'erbe, d'insalata, abbin più fame”. Io che non gli poteva dir altro, bontá d'una tazza del vin di Dio, ch'io asciugava, lo ringraziai col capo; ma, nel mutar luogo, urto in una prigione calcata di gente, peggio in arnese che i cortigiani d'oggi; e intendendo che avevano rubato ad ogni ora perle, oro, rubini, ostro, zaffiri, ambre e coralli, dissi: “Costoro son molto mal vestiti, avendo fatto di gran furti”. Viddi anco certi altri, che nel restituir l'altrui, se n'andavano con le carte bianche, come venner da Fabriano.</p>
<p>La conclusione del sonno fu ch'io mi trovai in un mercato, pareva a me, dove gli stornelli, le gazzuole, i corbi e i pappagalli imitavano l'oche de la vigilia d'Ognisanti. Agli uccelli, ch'io dico, erano pedagoghi alcuni togati, barbati e disperati, non per altro che per avere a insegnargli a favellar per punti di luna. Oh, che spasso che avereste preso d'una ghiandaia, che specificava “unquanco”, “uopo”, “scaltro”, “snello”, “sovente”, “quinci e quindi” e “restio”! Avreste smascellato gustando Apollo, che tutto avampato da la colera aveva fatto alzare a cavallo un goffo, che non poté mai far dire a un lusignolo: “Gnaffe”; onde gli ruppe il fondo de la cetera in sul forame, e la Fama i manichi de le trombe. Lo so che intendete la cagion de la loro penitenzia, perciò non accade a dirvi se non che in capo de le fini mi fu recata inanzi una cesta di corone per laurearmi, onde dissi loro: “S'io avessi la testa di alifante, non mi bastaria il cuore a portarla”. “Come no?”, mi dice l'amico. “Questa di ruta ti si dona per gli acuti <title>Dialoghi</title> puttaneschi. Questa d'ortica per i pungenti <title>Sonetti</title> preteschi. Questa di mille colori per le piacevoli comedie. Questa di spine per i cristiani libri. Questa di cipresso per l'immortalità data dai tuoi scritti ai nomi. Questa di oliva per la pace acquistata coi principi. Questa di lauro per le stanze militanti e per l'amorose. Questa altra di quercia si dedica a la bestialità di quel tuo animo, ch'ha debellato l'avarizia”. E io a lui: “Ecco che le accetto, e ve le ridono, perché, se domane fussi visto con tante frasche in capo, sarei canonizzato per pazzo. Il laurear de poeti e lo spronar dei cavalieri han giocata la riputazione a la bassetta; sì che datimi più tosto un previlegio, per vigore del quale io possa vendere o impegnare la vertù che m'hanno squinternata adosso i cieli, perché non solo n'averò qualche ducato, e non pur uscirò di briga con la fatica, ma non sentirò per le librarie rompermi il cervel del nome dai puntigli dei pedanti. Riserbandomi perciò tanto ingegno che vi sappia scusare circa il vostro essere stallone di queste dame”, voleva dir io. Ma il romore che si levò, bontà di monna Talia, che per farci ridere aveva impaniate de sì fatta sorte l'ali de la Fama, che pareva un tordo nel visco, mi destò.</p>
<closer><dateline>Di Venezia, il 6 di decembre 1537.</dateline></closer></div1>
<div1 type="epistola"><head n="LXII">LXII</head>
<opener><salute>A MESSER PAOLO MANUZIO</salute></opener>
<p>Gentilezza d'animo romano e vertù di figliuolo d'Aldo è la lode che il vostro dotto giudicio dona ai miei passatempi, i quali la midolla de l'invenzione fa parer belli in piazza. Io purtroppo me 'l conosco; ma non saria disaguaglianza fra i saputi e gli ignoranti, se cotali sciocchezze non comparissero in campo. I ricchi si riconoscono dai poveri per la differenza che è dai broccati agli stracci. Né mi maraviglio s'un par vostro talora scolta le stampite de l' altrui chiacchiere, ché anco Francesco Milanese, Alberto da Mantova e il mio messer Marco da l'Aquila si trae piacere di sentire ciaramellare il liuto d'un barbiere; e Tiziano gode mentre uno schiccaraforzieri ti pianta là una testa, che per istar ladramente non potria star meglio. Or eccomi ai piaceri vostri.</p>
<closer><dateline>Di Venezia, il 9 di decembre 1537.</dateline></closer></div1>
<div1 type="epistola"><head n="LXIII">LXIII</head>
<opener><salute>AL FAUSTO LONGIANO</salute></opener>
<p>Io ho compreso, fratello, ne la carta che mi mandate, quel che sia giudicio e ciò ch'io m'abbia saputo fare ne l'opre ch'io ho fatte. Ma come è possibile che il vostro intelletto, che ricerca sì minutamente i luoghi de l'altrui fatiche, sappia e vegga tanto? Io non so quale autore antico o moderno non andasse al cielo per l'alterezza, o ne lo abisso per la vergogna, udendo lodarsi o biasimarsi dagli accorgimenti del vostro vedere ciò che non veggono gli occhi acuti de la scienza. Niuna cosa, al parer mio, è di più stima ne l'uomo del giudicio; e il litterato, che ne è privo, può simigliarsi a uno armario pien di libri, perché egli è figliuolo de la natura, e padre de l'arte; e non per suo difetto, ma per prosunzion d'altri usa ingannar coloro che più si fidano di lui, e bene spesso siamo vituperati da le sentenzie che dànno a l'opre nostre le sue ostinazioni.</p>
<p>Beato colui che consulta i meriti di ciò che scrive col parer saputo de l'amico! Ma io mi rido dei pedanti, i quali si credano che la dottrina consista ne la lingua greca e latina, affermando che chi non l'intende non può sapere aprirci bocca, dando tutta la riputazione a lo “in <hi rend="italic">bus</hi>” e “in <hi rend="italic">bas</hi>” de la grammatica. Giudicio, dico: ché l'altre cose son buone per vedere gli ingegni degli altri, onde il tuo si desta e si corregge. Bisogna recarsi ne la considerazione che si recò il maestro che fece <hi rend="italic">Lacoonte</hi>, chi vuol sapere ciò che sia giudicio. Ecco i due serpenti che, ne l'assalir tre persone, riducono nel suo verisimile la paura, il dolore e la morte: il fanciullo annodato dal busto e da le code teme, il vecchio morso dai denti duolsi, e il bambino punto dal veleno muore; onde merita più lode per aver saputo esprimere le passioni di cotal effetti, dando il primo moto al timore, il secondo al patire e il terzo al morire, che degli spiriti posti con stile ne le membra dei corpi.</p>
<p>Quanti volumi vediam noi senza disposizione e senza decoro, e pur son dotti i lor inventori? In somma, chi non ha giudicio, non ha troppa autorità con la fama; e chi n'è capace, partecipa de l'onore di tutte le sue voci. E ciò si vede nel gran duca d'Urbino, che, per aministrare con la discrezione del consiglio tutte le circunstanzie che se gli appartengono, è diventato secretario de l'avertenze de la milizia, onde se gli ceda, non altrimenti che si cedono a voi le parti che debbono a qualunque cosa si pensi o scriva, tal che i poemi istessi confessano esser né più né meno di ciò che sentenziano le cure del vostro studio. Perciò io, che gli sento essaltar l'opre mie, mi rallegro, quasi uomo che, rivedendo le ricchezze de l'eredità, le trova di molto maggior numero che non si stimava.</p>
<p>Io non mi son tolto dagli andar del Petrarca, né del Boccaccio per ignoranza, ché pur so ciò che essi sono, ma per non perder il tempo, la pacienza e il nome ne la pazzia del volermi trasformar in loro, non essendo possibile. Più pro fa il pane asciutto in casa sua che l'accompagnato con molte vivande a l'altrui tavola. Io me ne vado passo passo per il giardino de le muse, non mai cadendomi parola che sappia di lezzo vecchino. Io porto il viso de l'ingegno smascarato, e il mio non sapere un'acca insegna a quegli che sanno la elle e la emme; tal che oggi mai doverebbe acquetarsi chi non crede che il cielo abbia migliore scola che il <hi rend="italic">dottrinale novellis</hi>. Imita qua, imita là, tutto è fava, si può dire a le composizioni dei più, per la qual cosa i lettori se ne vanno, come i nimici de l'astinenzie ne l'appicarsigli una vigilia di quelle bestiali a le spalle. “Portatici altro che insalata”, gridano color ch'han fame. Che vi par di quei che si credettero trottar <foreign lang="lat">per omnia saecula</foreign>, coi capitoli dei <title>Cardi</title>, degli <title>Orinali</title> e de le <title>Primiere</title>, non si accorgendo che sì fatte ciance partoriscono un nome che muore il dì che egli nasce? Altro doppo le <title>Lodi de la mosca</title> compose Luciano; Georgio Vincenzio, che ridusse l'oriuolo ne l'anello del gran Turco, non dovea far sudar l'industria ne la nave che va per la tavola e ne la figura che balla per la camera da se stessa, essendo buone solamente a mover le risa de le donnicciuole.</p>
<p>Il caso è ridurre, come ho fatto io, in un mezzo foglio la lunghezza de l'istorie e il tedio de l'orazion, come si può vedere ne le mie lettre. E come anco farò in tutte le cose che si vedranno. Ho speranza di farvi ancor veder le comedie disbrigrate da la spesa de le scene e dal fastidio degli interlocutori: basta un solo a dividere in forma di predica i cinque atti dei suoi ordini. Or io, che poco so, mi offerisco a voi, che molto sapete.</p>
<closer><dateline>Di Venezia, il 17 di decembre 1537.</dateline></closer></div1>
<div1 type="epistola"><head n="LXIII bis">LXIII bis</head>
<opener><salute>A MESSER FRANCESCO MARCOLINI</salute></opener>
<p>Se san Bindo si trasformasse ne la lettra mandatami or ora da Giorgio, la qual parla del trionfo che fece il duca Alessandro nel venire la Maestà del suocero in Fiorenza, il dì del giudizio non escludarebbe la sua festività dal mondo. Per ciò stampatela con l'altre, poiché il <foreign lang="lat">Finis</foreign> non ha fatto ancor punto.</p>
<closer><dateline>Di Venezia, il 20 di decembre 1537.</dateline></closer></div1>
<div1 type="epistola"><head n="LXIV">LXIV</head>
<opener><salute>AL MAGNIFICO MESSER POLO CICOGNA</salute></opener>
<p>Io, ottimo sozio, rinego la pretaria non mi potendo ritrovar doman da sera a cenar con la caterva di cotante persone magnifiche: non è coro di semidei che aguagli quel che fanno con la loro presenzia cotesti cavalieri. Chi vede così fatta compagnia, scorge quanto di reale e d'illustre si può desiderare negli animi e negli spirti degli onorati gentiluomini. Forse che si trapassa fra loro motto o arguzia indarno? Non è comedia, che nel conspetto de le piacevolezze di tali non rimanesse goffa. Gli scolari e i cortigiani, che sono i maestri de le astuzie, non aprirebbero bocca, né alzarieno occhio essendo dove sono essi: né può essere che pur gli toccasse il grillo, che non facessero diventare Aristotele un pre' Biagio. Or pensisi in che modo conciarebbero quel bolognese, che volendo che si disegnassero in un foglio di carta i Magi e mille fra dromedari e camelli, aggiugnendo sopra i cariaggi scimie, pappagalli e cervieri, con tanta gente a cavallo e a piedi che bastassero per la corte di tre re, ne l'udir rispondersi dal dipintore che a fare ciò non bastarebbe la sala del Gran Consiglio, disse: “Se la stella non capisse sopra la capanna, lasciatela stare”, come ella occupasse ogni cosa. Insomma voi vi date un bel tempo coi miei magnanimi signori. Io somiglio il vostro vivere a la “così vada” a un figliuolo che ha il padre sì amorevole di lui che sogna la notte per contentarlo il dì. Dicono quegli, che dà conto a se stessi di sé, per parer saccenti: “Egli è pur bene il considerare al fine”. O Cristo, è forse favola che un povero saccardello abbia a pensare ai crudeli assassinamenti del non aver mai un bagattino? De la morte non favello, perché in quanto al mondo è un can traditore chi ci volge la fantasia. Or fate la mia scusa con le Lor Magnificenzie; e, caso che non la voglion sentire, eccomi a desinare, se non basta a cena.</p>
<closer><dateline>Di Venezia, il 20 di decembre 1537.</dateline></closer></div1>
<div1 type="epistola"><head n="LXV">LXV</head>
<div2 type="epistola">
<opener><salute>AL MAGNIFICO MESSER VITTORIO SORANZO</salute></opener>
<p>Il ragionare, che fece iersera la generosità vostra de la guerra, nel campo de la quale sète stato non men capitano che proveditore, m'ha fatto ritrovare il sonetto sopra il formar de la testa del tanto vostro quanto mio signor Giovanni dei Medici, scordatosi a la stampa mentre il dovevano stampare con l'epitafio indirizzato al capitan Lucantonio. Onde lo scrivo sotto al nome di Vostra Magnificenza, a la cui bontà mi raccomando.</p>
<closer><dateline>Di Venezia, il 20 di decembre 1537</dateline></closer>
    </div2>
<div2 type="poesia"><lg type="sonetto"><lg type="quartina"><l>Questo è l'altiero e sopra umano essempio</l>
<l>Del gran Giovanni dei Medici invitto,</l>
<l>Del quale il corpo a le vittorie ascritto</l>
<l>Brama ogni tomba, ogni sacrato tempio.</l></lg>
<lg type="quartina"><l>Piange l'istoria il suo immaturo scempio,</l>
<l>Mentre ogni penna il duro caso ha scritto.</l>
<l>E l'Arno di Fiorenza e 'l Nil d'Egitto</l>
<l>Erede è di sua fama senza essempio.</l></lg>
<lg type="terzina"><l>I cieli a gara volson tutti quanti</l>
<l>L'ardito e magno spirto, ch'or si serra</l>
<l>Dov'è 'l gran Dio dei dèi, santo dei santi.</l></lg>
<lg type="terzina"><l>Sì ch'ognun miri il vittor d'ogni guerra,</l>
<l>Che par che dica a Marte nei sembianti:</l>
<l>Guarda tu il ciel, ch'io guardarò la terra.</l></lg></lg></div2></div1>
<div1 type="epistola"><head n="LXVI">LXVI</head>
<opener><salute>AL VALDAURA</salute></opener>
<p>Certamente, fratello, se il mio animo, il quale è con voi quasi sempre, non mi vi ramentava, io era a peggior partito che non sono i vizii colti in uggia da l'odio, che in eterno gli portarà quella libertà di natura concessami da le stelle. Perché sendo io tenuto di molto obligo con una schiera di mezzi iddii, non sapeva a chi mi intitolare la istoria che io vi intitolo. S'io la dedicava al re di Francia, ingiuriava quel dei romani. Offerendola al gran genero di Cesare, mi mostrava ingrato a la somma bontà di Ferrara. Volgendola a Mantova, ch'averia detto l'ottima Eccellenza del marchese del Vasto? Nel porgerla al buon principe di Salerno, dispiaceva al fedele conte Massimiano Stampa. Se io la indirizzava a don Lope Soria, con qual fronte mi rivolgea io d'intorno al conte Guido Rangone e al signor Luigi Gonzaga, suo cognato, le cui qualità onorano tanto l'armi e le lettere quanto l'armi e le lettere onoran loro? Se io la presentava a Loreno, chi mi assicurava de la grazia di Trento? Che sodisfazione dava io a Claudio Rangone, lampa di gloria, colocandola nel signor Livio Liviano o nel generoso cavalier da Legge? Come trattava io l'ottimo signor Diomede Caraffa e il mio signor Gian Battista Castaldo, a la gentilezza del quale tanto debbo, caso ch'io n'avesse ornato qualcun altro?</p>
<p>Ma l'aparirmi voi ne la mente è stato cagione ch'io vi porgo i presenti <title>Ragionamenti</title>. Ben lo meritano le condizioni, le quali vi fanno risplendere, come ne le loro risplendono i miei benefattori, e se io vi teneva in fantasia, quando consacrai i tre giorni dei <title>Capricci</title> al bagattino, per aver egli la qualità dei gran maestri, ch'io odio per grazia de la loro avarizia, uscivano forse in campo a nome vostro, solo per avere voi di quelle parti, le quali hanno i grandi uomini, ch'io per lor vertù adoro. E vergogninsi i monarchi terreni! Non parlo del saggio e valoroso duca Francesco Maria, ai meriti del quale mi inchino mattina e sera, ma di quegli che lasciano le lodi, che se gli solevano dare, e i libri che si imprimevano a nome loro, non pure a privati gentiluomini, ma a le scimie ancora; e merita di sedere a la destra de le croniche del Iovio l'atto del Molza e del Tolomeo, i quali fecero recitare una lor comedia a tutti gli staffieri e a tutti i famigli di stalla di Medici (magnanima memoria), facendo star di fuora tutte le gran gentaglie.</p>
<p>E, per dirvi, Omero, nel formare Ulisse, non lo imbellettò con la varietà de le scienze, ma lo fece conoscitore dei costumi de le genti. E per ciò io mi sforzo di ritrarre le nature altrui con la vivacità con che il mirabile Tiziano ritrae questo e quel volto, e perché i buoni pittori apprezzano molto un bel groppo di figure abozzate, lascio stampare le mie cose così fatte, né mi curo punto di miniar parole, perché la fatica sta nel disegno, e se ben i colori son belli da per sé, non fanno che i cartocci loro non sieno cartocci, e tutto è ciancia, eccetto il far presto e del suo. Eccovi là tante opre, le quali ho partorite con l'ingegno prima che ne sia stata gravida la mente. E, perché si fornisca di vedere ciò che sa far la dote che si ha ne le fasce, tosto udiransi i furori de l'armi e le passioni d'Amore, ch'io doveria lasciar di cantare per descrivere i gesti di quel Carlo augusto, che innalza più gli uomini a consentire che se gli dica uomo, che non abassa gli dèi a non sopportare che se gli dica iddio; e quando io non fosse degno di onor veruno, mercé de l'invenzioni, con le quali do i suoi spirti a lo stile, merito pur qualche poco di gloria per avere spinto la verità ne le camere e ne l'orecchie dei potenti a onta de l'adulazione e de la menzogna, e per non difraudare il mio grado usarò le parole cadute da la sacra bocca del magno Antonio de Leva: “L'Aretino è più necessario a la vita umana che le predicazioni, perché esse pongono in su le dritte strade le persone semplici, e i suoi scritti le signorili”. E il mio non è vanto, ma un modo di procedere per sostener se medesimo osservato d'Enea dove non era conosciuto. E, per concluderla, accetate il dono, ch'io vi faccio con quel cuore che io ve l'appresento; e in premio di ciò fate riverenza a don Pedro di Toledo, marchese di Villa Franca e veceré di Napoli, in mio nome.</p></div1>
<div1 type="epistola"><head n="LXVII">LXVII</head>
<opener><salute>A LA SACRA IMPERATRICE AUGUSTA</salute></opener>
<p>Tiziano, nobile Isabella, (amato dal mondo per la vita che dona lo stil suo a l'imagini de le genti; e odiato da la natura, perché egli fa vergognare i sensi vivi con gli spirti artificiosi) infiammato dal desiderio di mostrare per vertù de le sue mani Cesare istesso a Cesare proprio, fece sì con il gran favore de l'essempio, in cui rispira il dipinto duca di Mantova, che nel vederlo l'altissimo Carlo consentì che rassemplasse la fatale effigie sua; ché ben sapeva i miracoli che dovea fare la union dei colori da lui distesi ne l'imperial subietto. Onde io, bramoso che il nome vostro diventi simulacro de le carte mie, mosso dal giudizio del saggio pittore, tento, nel porgerle gli onori de la casta Sirena, che una de l'infinite grazie, che sostengono voi, graziosa, si rivolga al fervore de la mia calda intenzione. Tal che gli inchiostri e le penne da me apparecchiate per fare statua del candido nome de la Vostra inclita Maestade, si assicurino a cominciare di intagliarla. E ho voluto che le lode de la terrena Angela si formino dal canto d'un pastore, perché le vostre sieno sculpite da la bocca d'un dio. Ed è ben degno che divina lingua esprima i divini meriti de la beata moglie del cristiano imperadore, la suprema gentilezza de la quale levi alquanto gli orchi dai carri, da l'armi, dai trionfi, da le palme, dai trofei e da le corone, che Iddio, vertù e fortuna le fa spignere innanzi da le magne opre del grandissimo marito suo; e degnisi di guardare le cose, ch'io spirato da quelle potenti stelle, che la fecer tale, ho cantate di colei veramente degna di maggior tromba. Ché anco la reina degli arcangeli porge le pure orecchie a le voci che laudano l'ancille sue. E certo se i cieli promettessero che chi la mira scoprisse le qualità che essi hanno a me solo scoperte, chi dubita che non le fossero sacrati, doppo voi, degli altari e dei sacrifici, come ha sacri il mondo al divo Cesare, fisso termine di religione.</p></div1>
<div1 type="epistola"><head n="LXVIII">LXVIII</head>
<opener><salute>A MESSER BATTISTA ZATTI DA BRESCIA, CITTADIN ROMANO</salute></opener>
<p>Da poi ch'io ottenni da papa Clemente la libertà di Marc'Antonio bolognese, il quale era in pregione per avere intagliato in rame i <hi rend="italic">Sedici modi</hi> eccetera, mi venne volontà di veder le figure, cagione che le querele Gibertine esclamavano che il buon vertuoso si crocifiggesse, e vistele, fui tocco da lo spirito che mosse Giulio Romano a disegnarle. E perché i poeti e gli scultori antichi e moderni sogliono scrivere e scolpire alcuna volta per trastullo de l'ingegno cose lascive, come nel palazzo Chisio fa fede il <hi rend="italic">Satiro</hi> di marmo che tenta di violare un fanciullo, ci sciorinai sopra i <title>Sonetti</title> che ci si veggano ai piedi, la cui lusuriosa memoria vi intitolo con pace degli ipocriti; disperandomi del giudicio ladro e de la consuetudine porca che proibisce agli occhi quel che più gli diletta.</p>
<p>Che male è il vedere montare un uom a dosso a una donna? Adunque le bestie debbono essere più libere di noi? A me parebbe che il cotale, datoci da la natura per conservazion di se stessa, si dovesse portare al collo, come pendente, e ne la beretta per medaglia; per ciò che egli è la vena, che scaturisce i fiumi de le genti, e l'ambrosia, che beve il mondo nei dì solenni. Egli ha fatto voi, che sète dei primi chirurgici che vivano. Ha prodotti i Bembi, i Molzi, i Fortunii, i Varchi, gli Ugolin Martelli, i Lorenzi Lenzi, i Dolci, i fra' Bastiani, i Sansovini, i Tiziani, i Michelagnoli; doppo loro i papi, gli imperatori e i re, ha generati i bei putti, le bellissime donne con <hi rend="italic">santa santorum</hi>. Onde se gli doverebbe ordinar ferie e sacrar vigilie e feste, e non rinchiuderlo in un poco di panno o di seta.</p>
<p>Le mani starieno bene ascose: perché esse giuocano i danari, giurano il falso, prestano a usura, fanno le fica, stracciano, tirano, dànno de le pugna, feriscono e amazzano. Che vi par de la bocca, che bestemia, sputa nel viso, divora, imbriaca e rece? Insomma i legisti si potrebbero fare onore ne l'aggiugnere una chiosa per suo conto ai libracci loro; e credo che lo faranno. Intanto considerate s'io ho ritratto al naturale coi versi l'attitudini dei giostranti. E scrivendo al nostro Frosino salutatelo a mio nome.</p></div1>
<div1 type="epistola"><head n="LXIX">LXIX</head>
<opener><salute>A MESSER NICOLÒ BUONLEO</salute></opener>
<p>La gran coppa d'ariento sì ben dorata che non si conosce dei due metalli di quale ella si sia, che, per segno che la mia servitù gli è accetta, mi dona il signor vostro, ha rallegrata la fede ch'io tengo ne la sua cortesia e confermato l'animo ch'io ho di sempre osservarlo; e quel che più mi consola è una gara vinta contra alcuni, che non volevano che la virtù né la bontà dovesse sperare ne la generosità e ne la liberalità di Sua Eccellenza veramente cortese, perché ella non gitta drieto a la viltà del vizio, ma porge dove è il bisogno de la virtù. Dice messer Tiziano a cotal proposito che, poi che egli ritrasse principi, non ebbe mai più real premio di quello che gli diede egli de la imagine del padre. Ma qual lode può darsigli maggiore ch'udir vantarsi de le sue mercedi ai pari nostri? Certo è ch'io non mandava a posta, se la indegnazion presa con l'abbaiare altrui non mi dava di sprone, e ne son superbo per gloria del duca di Ferrara, tacito benefattor di chi merita, e per grado di me, che ho stupito nel vedermi presentare dal venerando messer Gian Iacopo Tebaldo suo imbasciatore non un vaso di pregio, ma una de le memorie de le antichitá de le credenze estensi, onde son sicuro che la mia devozione gli è cara, come anco a lui sarà del continuo pronta la gratitudine dei miei inchiostri. Ora io, che mi risolvei de la amorevole vostra gentilezza, tosto che vi udi' parlare e che vi guardai nel viso, dirò circa le notabili accoglienze fatte al mio creato, che sète l'onore de la generositá di cotesta nobile patria.</p>
<closer><dateline>Di Vinezia, il 6 di genaio 1538.</dateline></closer></div1>
<div1 type="epistola"><head n="LXX">LXX</head>
<opener><salute>AL GRAN MICHELAGNOLO BUONARUOTI</salute></opener>
<p>Per non aver io un vaso di smeraldo simile a quello nel quale Alessandro Magno ripose l'opere d'Omero, nel darmi messer Iacopo Nardi, uomo venerabile e per l'età e per la scienza, la vostra dignissima lettra, sospirai il suo merito sì grande e il mio potere sì piccolo. E non avendo luogo più nobile, letta ch'io l'ebbi con riverenza, la locai con cerimonia dentro il privilegio sacro, dedicatomi a la memoria de l'alta bontà di Carlo imperadore, il qual tengo ne l'una de le coppe d'oro, che la cortesia del sempiterno Antonio da Leva già mi donò. Ma perché è peccato l'avere speso così caro e laudabil tempo in rispondermi, dico che mi era pur troppo favore l'esservi inclinato ad accettar la mia, scrittavi non per avertirvi ne la pittura del <hi rend="italic">Giudizio</hi>, ma per risolvervi come non si può imaginar cosa che non sia minor del vostro operare. Certamente voi sète persona divina, e perciò chi ragiona di voi favelline con un dir sopraumano, se non vòl far fede de la sua ignoranza o mentir nel parlarne a la domestica. Ora io ricevo per un singular presente la licenzia, che mi date de lo scrivere parte di quel che sapete, nel modo ch'io so; e perché ne vediate il principio eccovi il volume, in cui, per onorarmi con la gloria del vostro nome, mi sono in molti propositi di lui valuto. Ma non debbe la divozion mia ritrare dal principe de la scultura e de la pittura un pezzo di quei cartoni, che solete donare fino al fuoco, accioché io in vita me lo goda e in morte lo porti con esso meco nel sepolcro? Io so che la superbia di tal prego non disdegnerà la eccellenza de l'amico pregato, e perché è di gentil sangue, e per non far bugiarde l'offerte che di sé e d'ogni sua cosa m'ha fatte.</p>
<closer><dateline>Di Venezia, il 20 di genaio 1538.</dateline></closer></div1>
<div1 type="epistola"><head n="LXXI">LXXI</head>
<opener><salute>AL SIGNOR MARCHESE DEL GUASTO</salute></opener>
<p>Mentre ch'io me vi scuso del troppo avere indugiato a ringraziarvi del dono dei cento scudi e de la cortesia de le lettre, ecco, signore, che vi mando il principio d'<title>Angelica</title> a voi intitolata, come anco a voi intitolai quello di <title>Marfisa</title>. E del mio cominciarvi ogni dì una opra, non ve ne fornendo mai veruna, datene la colpa ai vostri gradi; i quali con il moto dei loro continui salti mi confondono sì che, volendovi celebrare, rimango nel modo che resta il pittore quando la instabilità del prencipe, che egli vorria pur ritrare, non gli lascia tòrre il contorno degli occhi, né il profilo del naso. Ecco Cesare, che parendogli poco l'aver commesso su le spalle del vostro saputo valore il peso di tutto il suo essercito, ci agiugne il governo di quel Milano, che buon per chi il desidera se fusse men bello o più lontano, benché sempre guardaste e governaste cotal Stato. Ma ella è pur grande la felicità del marchese, poi che la fortuna, accumulando i suoi beni con la dote concessagli da la natura, stupida ne la divinità de la sua persona, ne la gioventù dei suoi anni e nei miracoli de le sue vertù vuol che la pompa l'adorni, che la degnità l'onori e che il pregio l'essalti. E acciò nulla manchi, il cielo, da cui ha favore, consente che il mondo gli sia paradiso, i figliuoli angeli e la mogliere beatitudine. E perché non debbo io dir così, e così creder altri, se così è?</p>
<closer><dateline>Di Venezia, il 10 d'aprile 1538.</dateline></closer></div1>
<div1 type="epistola"><head n="LXXII">LXXII</head>
<opener><salute>A MESSER DOMENICO DEI CONTI</salute></opener>
<p>Qualunque altra cagione vi avesse, o caro figliuolo, mosso a scrivere quello che per voi mi si scrive, mi saria suta oltramodo gratissima; ma il parer ch'io abbia dato orechie a la bugia per cosa che, come non è, non potrebbe mai essere, me ne fa rincrescere. E, per dirvi, il medesimo Gian Iacopo, intagliator di gemme, che mi diede l'aviso del presente, mi ha avisato anco del contrario. E ciò, che prima dissi al Ricco, feci per certificarmi se il libro, che mi promesse portarvi l'amico, vi era pervenuto ne le mani; e non me ne maraviglio, perché la gentilezza de la maggior parte dei mercanti è la villania, e appresso di loro non è di merito se non il furto, che essi battezzono “guadagno”. Come si sia, io per via di don Lope di Soria ne ho a la vostra reina mandato un altro, e ne sto aspettando l'esito. Intanto sono a Vostra Signoria quel che sempre le fui.</p>
<closer><dateline>Di Venezia, il 5 di giugno 1538.</dateline></closer></div1>
<div1 type="epistola"><head n="LXXIII">LXXIII</head>
<opener><salute>A LA SIGNORA GIOVANNA BELTRAMA</salute></opener>
<p>Imperoché, nel tacere l'atto de la vostra, diciamo, caritade insolita, da che ella si usa sì di rado, si verrebbe a tòrre il frutto di così santo essempio di bocca al prossimo, mi pare ufficio tanto pio quanto dovuto il bandire con publica lingua come a voi, sola madonna tra tanta turba di gentiluomini, accadde di offerirsi a pagare il numero di trecento ducati a tanti per anno, acciò il Caurlino, caduto dal sommo grado de la felicità ne la profonda miseria de la prigione, uscisse di donde, la Iddio grazia, è pur uscito, né vi crediate, se bene la mercé di voi non è bisognata, che una tanta limosina non sia suta grata a Cristo. Avenga che la bontade sua non ha meno accetto il cuor che la delibera, che la mano che la porge. Ma comparischino le gran donne per le case, per le vie e per le chiese risplendenti di così fatti ornamenti, se vogliono esser più tosto vagheggiate dagli angeli del cielo che da le persone del mondo. Cotali cose si ponno chiamare gioie di pregio inestimabile, imperoché l'anima e non il corpo se ne fa bella. E però attendete, catolica giovane, a fregiarvi di simili pompe, se volete prosperare ne la grazia che Gesù sparge sopra di quegli che si dilettano di essercitarsi ne le opere de le sue misericordie.</p>
<closer><dateline>Di Venezia, il 20 di giugno 1538.</dateline></closer></div1>
<div1 type="epistola"><head n="LXXIV">LXXIV</head>
<opener><salute>A MESSER BATTISTINO DA PARMA</salute></opener>
<p>Il libricciuolo che per la mia figlia mi mandaste è sì bello e sì ben legato che ne saria onorevole una reina; ella non l'ebbe sì tosto in mano che si pose a vagheggiarlo godendone fuor di modo. Ma lo spasso è stato nel suo ritornare spesso indietro, credendo aver vòlte due carte a un tratto, sforzandosi di far nascere le dipinture in tutte le facce dei fogli. Ora io vi ringrazio del dono assai, consigliandovi che ne presentiate qualcuno ne la corte di Roma, perché è tanto facile la lor lettra che l'intenderebbono fino ai cardinali. Così i prelati si avvezzeranno a dire qualche volta l'ufficio piccolo, da che non dicono mai straccio del grande.</p>
<closer><dateline>Di Venezia, il 22 di giugno 1538.</dateline></closer></div1>
<div1 type="epistola"><head n="LXXV">LXXV</head>
<opener><salute>AL VESCOVO DI NOCERA</salute></opener>
<p>Ancora che l'età nostra, monsignor reverendo, sia per se stessa stupenda, parrebbe di verun pregio se il magnanimo de la penna vostra non desse il corpo ai suoi gesti e l'anima al suo nome. Solo l'ingegno illustre del sacro Paolo è atto a tener vivi i sensi degli spiriti ne le sue membra. Solo egli sa esprimere gli eventi dei suoi casi, egli solo comprende in che modo ne le pugne la sorte drizza il ferro e i colpi, e la virtù regge il core e l'animo. Chi legge quel che scrivete, vede il maturo dei consigli, il sollecito de lo essequire, il fugace de l'occasione, il diligente del provedere e il repentino degli assalti. Vede la modestia de la ragione, l'autorità degli esempi e la sicurtà de l'esperienza. Legga pur sì fatti annali chi vòl vedere deliberare a la necessità, risolvere al dubbio e consultare a l'occorrenza con quei tratti, con che Michelagnolo divino tondeggia le linee e distende i colori. Scolpite voi il grave, il terribile e il venerabile ne le figure de l'<hi rend="italic">Istoria</hi> vostra; onde se li potrà ben dire testimonio dei tempi, luce de la verità, vita de la memoria, maestra de la vita e nunzia de l'antiquitade; e tanto più, quanto avete veduto più voi che altro scrittore inteso.</p>
<p>Lo intrepido del gran Iovio ha sofferto il terrore de l'armi, il furore degli esserciti, il tremendo de l'artiglierie, il crudele de le pugne e il miserabile dei conflitti; né mai guerre, né mai tregue, né mai paci vi ritennero pensiero né secreto. E la familiarità propria non sapria desiderare altra dimestichezza di quella che vi gratifica con la beatitudine dei pontefici, con l'altezza degli imperadori e con la maestà dei re; né la milizia intende più oltre di quanto i suoi duci vi hanno col vero referito e coi fatti mostrato. Felici adunque coloro che, imitando il sommo Alfonso d'Avolos, meritano stanza gradita nel teatro eterno di sì vivente cronica. L'onore de la quale si puote invidiare, come la gloria di quegli che ella, mercé di lor medesimi, più essalta, perché i dì d'oggi hanno visto cose sì strane e sì incredibili che bisogna a la fama, che allarga i termini di ciò che sente con quel che agiugne, scemare grado a l'essere, e non crescere degnità a la finzione. Infine il nostro presente si dee chiamare scorno del passato d'altri, e miracolo del futuro altrui, suggellando i suoi accidenti con la pratica di Paolo terzo, di Carlo quinto e di Francesco primo, la cui mente non risolvendo la causa di Cristo, che essi trattano, dirassi che era più degno perseverare ne l'odio con i soliti effetti che fingere di mancarne con insolita dimostrazione. Ma tolga Iddio dai petti de le due Maestà l'ostinazione, che nega il dare e conferma il volere; perciò che è men biasimo il levarsi in tutto da la religione che perversamente osservarla, certo che da cotale discordia nasce che ella è meno temuta dagli infedeli e meno riverita da noi.</p>
<closer><dateline>Di Venezia, il 23 di giugno 1538.</dateline></closer></div1>
<div1 type="epistola"><head n="LXXVI">LXXVI</head>
<opener><salute>A MESSER SIMONE BIANCO</salute></opener>
<p>A me, che non cambiarei il fatto mio con un mezzo duca, è venuto mille volte fantasia d'esser voi, non tanto per conoscervi da ben persona, buono scultore e ottimo amico, quanto perché sapete stare al mondo senza starci, e, standoci e non ci stando, farvi beffe di chi ci sta meglio e di chi ci sta peggio, e vivendo a la carlona fuggite la compagnia in casa, e cercatela fuori, onde sète romito secreto e uomo publico. Ma qual felicità, qual beatitudine, qual gloria aggiunge a quella di colui che sa, che può e che vuol imitarvi? Oimè, consumar la vita, gittar i danari e perder l'anima a petizione de l'asinaria dei servidori! Che soavità di mondo è quella di coloro che si riducono ne l'onestà de la natura, osservando la modestia dei suoi ordini con le tempre de la sobrietà, e senza alterare i privilegi de la mansuetudine con la vanità de la superbia si contentano che lo stesso attenda a se medesimo, non patendo che gli animali gli usurpino cotale onore.</p>
<p>Ecco, voi tornate la sera al ricovro apunto capace a lo stato che vi avete saputo eleggere per schifare i rimbrontoli de le mogli, le quali usano il corruccio non meno al tornar tosto che al venir tardi; e se i carboni coperti da la cenere non sono spenti, il quarto d'un solfanello vi appiccia il lume; se sono amorzati, date una voce a la vicina, ed ella vi porge da la finestra uno stizzetto con mano o un pocolin di bragia su la paletta, tal che voi mettendo a sbaraglio una fascina parete uno abate sbracato al calor d'un focarone, e spiccando un canzoncino vi lasciate venir fame, e tosto che ella è comparita, recatovi con le rene verso il focolare, date ne la insalata, che vi condiste, e ne la salsiccia, che vi arostite, con appetito da pescatore, bevendo al boccale senza temer che la fante puttana o il famiglio assassino vi faccino dietro i visacci. Poi rivoltatovi al fuoco mirate l'ombra vostra, la quale sedendo se sedete, rizzandosi se vi rizzate, corteggia Vostra Signoria; mentre Quella o favoleggia con la gatta o manda giù il pasto con le leggende degli altrui farnetichi. E, se il sonno vi assalta, dettovi il buon pro e datovi la buona notte da voi medesimo, vi cacciate nel letto, a malo stento rifatto due volte il mese da voi proprio, e nel fornir de l'<title>Avemaria</title> e del <title>Pater nostro</title> e del farvi il segno de la croce (ché altri salmi non vi bisognano, perché chi è senza famiglia è senza peccati) conficcate in modo il capo sul piumaccio che i tuoni farieno più che miracoli a destarvi.</p>
<p>La mattina vi levate e dilettandovi ne l'arte vostra dilettevole spettate che due bragiole o una frittatina o la carbonata vi chiamino suso, e levatovi il beveratoio, e scossa la tovaglietta, e ripostola ne la tavola sempre apparecchiata e sempre guardata da la mezzaruola di vino, che a lo incontro di lei fa continuo l'amor seco, mangiate per vivere, e non vivete per mangiare. Ve ne andate poi a spasso al tempo che vi pare, fornendovi dei vostri soldi di alcune coradelle, d' alcune testiciuole troppo ben conosciute dai guazetti. Comprate una deratella di pesce, qualche uovo pur alora portati dai villani, onorando la Pasqua e la solennità de le feste col suo capponcello e con le sue gallinelle, non mancando de la sua oca a l'Ognissanti; non ritornando mai a l'albergo senza il ravano in mano e la mescolanza nel fazzoletto, e va' cantando.</p>
<p>La state poi ve ne venite via con le vostre susine, con dieci fichi, due schiantoli di moscatello, un grappolo d'uva, e, arischiatovi a comprare un poponcino di fiore grande, di picciuol grosso e di peso greve, giungete a casa con esso, e brillando l'acqua fresca sul desco, ponete dentro la secchia la caraffa piena, e, dato quasi in un tempo del naso e del coltello nel 	mellone sopradetto truovandolo sugoso e di zuccaro, avete un piacer da papa, e, mangiatone due fette, tracannate un colpo con un sapore che vi si fissa ne l'ossa, e, disgraziandone le corti, fornite di manicare o con carne secca o con cascio, tenendo pazzia quella di chi vive altrimenti: peroché è cosa poltrona il far la gola paradiso dei cibi, e il corpo valigia de le vivande.</p>
<p>Certo che mi vien voglia di dormire pensando al vostro apogiarvi a la seggiola, o col capo in seno sonacchiando a la spensierata la povertà d'un terzo d'ora; poi, levatovi suso, fate un groppo dei panni sudici, porgendogli a colei che vi accende la lucerna e dà del fuoco, non bestemmiando e non fulminando de le legne e del sapone che si lograno nel fare e nel lavare del bucato: un grosetto va e viene, e perciò si può dare a la lavandaia.</p>
<p>Mi si potria dire nel celebrar io il solitario de la vostra vita: “Lo amalarsi con gli altri accidenti, dove si lasciano?”. A la bontà di Dio, a la volontà di Cristo; perciò che la sua misericordia non abandona niuno: la sua grazia vi mantiene la sanità, mentre vi affaticate intorno a un bel marmo, trasformandolo in teste simile a quelle, che i Cinami mandarono al re di Francia.</p>
<p>E, caso che la lusuria faccia de le sue, raffrenatela con lo scarpello e con la mazza, e se ella pur vi tenta, se ella pur vi scappa, ricordativi non come “chi ha mani ha dive”, ma che “dove è un marcello è il chiasso”. E anco giova al grillo dei suoi ghiribizzi il dar due giravoltine da Rialto a San Marco, beccando sù le nuove de la tregua fatta a Nizza e del concilio disfatto a Vicenza.</p>
<p>Or veniamo da tante consolazioni vostre a una de le desperazioni mie; perché non sommarebbe la loro infinità la tariffa del Manente. Io non parlo de l'essere crocifisso ne la fama, né truffato nei conti, né rubato ne la spesa, né svaligiato ne le casse, che son bubbole; ma de la crudeltà con la quale mi ha assassinato Ambrogio. Ma fusse ella fornita qui! Io tengo per fermo che a far ciò non lo possa aver mosso altro che la superbia, la quale è proprio di coloro che, fatti arroganti da qualche poco d'ingegno, si stimano più degni di comandare che di ubbidire. È vero che mi pare esser vendicato di lui con il supplizio d'una moglie, ch'io gli ho fatto tòrre, dolendomi che non posso apiccargliene un'altra a le spalle, onde egli tutto dì trottasse dal purgatorio a l'inferno, e da l'inferno al purgatorio. E, per tornare ai servitori, sapea ben ciò che diceva un vescovo, che era il zaffo dei preti; egli, stando in caso di morte, disse al frate, che lo tormentava con i ricordi de l'anima: “Io non istimo il satanasso un bagaro, se in casa sua non si tien garzoni”. Giannozzo Pandolfini fece voto d'ammazzarsi, s'egli scampava d'una sua malattia, solo per non aver mai più a tener famigli, avendone uno, che, oltra agli altri strazii, rompeva dì e notte il capo de la sua febbre col suon d'una ribeca. Sì che beato voi, da che ne le opportunità necessarie usate in servigi e gli uffici di servitore e da padrone!</p>
<closer><dateline>Di Venezia, il 25 di giugno 1538.</dateline></closer></div1>
<div1 type="epistola"><head n="LXVII">LXXVII</head>
<opener><salute>A MESSER MICHELAGNOLO BIONDO</salute></opener>
<p>Perché gli sciloppi de lo eccellentissimo Dionigi Capucci possono assai giovare e poco nocere, la Caterina si è arischiiata di pigliarne, e dove mancasse la virtù supplirà la fede, la quale aviamo in loro e in lui, sì perché essi sono lodati, sì perché egli ci ama; benché sarebbe un bel vivere, se i corpi umani fossero assenti dai mali, o se pur sottoposti, almeno i segreti de la gran medicina, tesoro dei filosofi e gloria de la filosofia, si lasciassero intendere dal <foreign lang="lat">recipe</foreign> secondo la necessità de le vite. Ma sì come non si sa se dei suoi miracoli fu inventore Adamo, Esculapio, Ermogene, Rofo, Donastie, Vacileo ebreo, Diori e Doransi, così non si doveria sapere amalare. Essi dimandarono, cercarono e disputarono de le cose sopraumane, rompendosi il capo circa lo intendere la cagione del pieno e del vòto, del finito e de lo infinito; e con tanti lor fernetichi non sepper mai fare che non ci dolesse il corpo. Sere Enoch, per aver sognato non so che vasello di confezione, si attribuì il conoscimento de la scienza occulta e celeste. Io credo certo che le cose disotto rispondino a quelle disopra, e che quelle disopra comunichino con quelle disotto, nientedimeno l'autore de le maraviglie è Iddio solo, e da la cui potenza discendono i mirabili effetti de le operazioni. Perciò, quando la infermità ci strascina nel letto, mandisi per il confessore, e purghisi lo stomaco e il ventre de l'anima da le superfluità dei peccati. Poi si mostri l'orina a le Signorie Vostre, facendo le fiche a le bevande aromatiche, la bestialità de le quali calcula i ghiribizzi de la luna e del sole, volendo sapere se sono in segno flematico o in colerico o in maninconico. Intanto i poverini tirano le calze, e scuotono le borse.</p>
<p>Ecco, la natura, maestra de' maestri, ha voluto mostrare a l'arte la pazzia de le ricette, tenendo in gangari con le virtù de la sua vertù un Marco Schiavone, la cui età (con augurio de la mia) varca i centoventinove anni. Egli è nel volto di colore di cherubino; e così decrepito sostenta sé e altri con il guadagno che trae dal fare i mastelli. Io lo tengo spesso a tavola meco, e spesso lo intertengo con la limosina, reverendolo come testimonio de la vita e come reliquia del tempo.</p>
<p>Ora, che dite voi dei corpi composti, de la contrarietà dei quattro elementi, e di altrettanti contrari umori, i quali hanno sempre bisogno di cibarsi? Può essere che il buon uomo abbia usato il poco e il troppo nel cibo e nel digiuno, ne la castità e nel coito, nel sonno e ne la vigilia, ne la fatica e nel riposo? Puossi credere che un tale mangi di continuo vivande convenienti agli anni e a la complessione, guardandosi da ciò che genera corruzion e pienezza, con il lambiccare i pasti grossi al caldo e i sottili a l'umido? Io non so se, destandosi, si è stiracchiato per crescere la forza, né pettinatosi la zazzara a lo indietro per esalare i vapori che la testa tira dagli stomacuzzi d'ermisino, dando cura di non manicare prima quel che si dee manicare doppo, onde la digestione si disecca o mollifica. Crediamo noi che costui per vivere un secolo intero e più d'un quarto de l'altro sia tuttavia notrito di vini nati tra il piano e il monte? di polli castrati e di pesci d'acqua salsa corrente, odorando la arabia e vestendo drappi serici, dilettando gli spiriti con l'armonie, empiendosi ogni ora il cuore di letizia e l'animo di gloria, compiacendosi negli amori e ne le felicità dei desiderii? È certo che egli ha smascellato nel suono d'una pavana e andato <foreign lang="lat">in estasis</foreign> ne lo scampanare d'una festicciuola, venuta in campo per fargli tracannare due bicchieri di malvagìa, con le sue scarpe nove in piedi e con la sua camisa bianca indosso: a la barba degli illustrissimi principi, la potenza dei quali non ha forza non solo di fargli annoverare i giorni debiti, ma, in quel pur troppo che ci vivono, levargli una gemma d'un dito, non che i guidereschi di tutta la persona. Le podagre e il mal francioso, che gli riducono nei gesti di Lacoonte, hanno piacere che essi non mangino, non dormino e non lussuriano, che pro gli faccia! Intanto voi medici cicalate per <foreign lang="lat">quare</foreign> e per <foreign lang="lat">quia</foreign>, che gli abbracciamenti di Venere <foreign lang="lat">post prandium</foreign> faccino cadere in paralesia, che non vel credo.</p>
<closer><dateline>Di Venezia, il 4 d'agosto 1538.</dateline></closer></div1>
<div1 type="epistola"><head n="LXXVIII">LXXVIII</head>
<opener><salute>A MESSER BERNARDINO TEODOLO</salute></opener>
<p>Fratello, egli bisogna nascerci cortese, come sète voi, altrimenti l'asinaria entra in possesso de le nostre pidocchiarie subito che aviamo un pane da mangiare. Ché altro è l'uomo che attende solo a sé che un lupo intento a sfamare sé solo? L'avarizia transforma colui, che la possede con molte richezze, in una conca d'oro piena di sterco; perciò voi, che fuggite cotal puzza, vi sète mosso a farmi parte de le cose rare in Furlì. Io ho ricevuti per caro presente i limoni, còlti da le poppe de la vostra greggia; né pur uno è mancato del numero loro, e mi si dee credere avendomigli dati messer Francesco Marcolini, il cui animo è tanto simile al mio che un dì donarà se stesso, come mi avrei donato io se fosse chi si degnasse di accettare sì vile impaccio; ma sapendo io che me gli avete mandati perché io gli mangi e non per ch'io ve gli paghi col ringraziarvene, dirò che non mi maraviglio de la furia che a Roma si faceva intorno al libro de le mie <title>Lettre</title>, perché anche i fanciulli la fanno tale nel vedere le prime ciriege, de le quali sarete contento farmi empiere un vasello, de le marasche dico, e, tosto che sieno confette, mandarmele. Né vi paia nuovo ch'io mostri in desiderarle appetito di donna gravida, perché in Arezzo sono molto in uso, e la lunghezza de la via è cagione che non ne facci venire de la patria. E caso che qui sia frascaria che vi vada a gusto, servitevi di me con la sicurtà ch'io mi accomodo di voi.</p>
<closer><dateline>Di Vinezia, il 8 di agosto 1538.</dateline></closer></div1>
<div1 type="epistola"><head n="LXXIX">LXXIX</head>
<opener><salute>A MESSER ANDREA UDONE</salute></opener>
<p>Non vi crediate, o uomo ottimo, che lo aspettar io che mi si mandi ciò che vi scrive d'Inghilterra il nostro signor Girolamo da Trevigi, spirito molto degno de la reputazione ne la quale l'ha posto il fortunato e religioso Enrico, sia stato di mia superbia. Peroché d'ogni altro difetto posso esser macchiato, ma di cotal vizio no. Certo che il desiderio di veder voi e la vostra casa è suto cagione che prima mi sia capitata la predetta carta in mano, che io abbi potuto aver grazia di vedere e la casa vostra e voi. Onde lo indugio e la prestezza di voi mi ha fatto due ingiurie con una vergogna appresso; avenga che il far voi l'ufficio, che a me si debbe, mi è suto di molto rossore. Benché la benignità del buon Udone è talmente core de la bontade, che ogni sua operazione è senza cerimonia senza arroganza.</p>
<p>Ma chi vuol vedere in che modo il suo animo è netto e candido miri di lui la fronte e l'abitazione, e' mirile dico, e vedrà quanto di sereno e di vago si può bramare in una abitazione e in una fronte. Se non che parrebbe un non so che: simigliarei le camere, la sala, la loggia e il giardino de la stanza, che abitate, a una sposa che aspetta il parentado, che dee venire a veder darle la mano. E ben debbo io farlo, sì è ella forbita e atapezzita e splendente. Io, per me, non ci vengo mai, che non tema di calpestarla coi piedi, cotanta è la delicatura dei suoi pavimenti. Né so qual principe abbi sì ricchi letti, sì rari quadri e sì reali abigliamenti. De le scolture non parlo, con ciò sia che la Grecia terrebbe quasi il pregio de la forma antica, se ella non si avesse lasciato privare de le reliquie de le sue scolture.</p>
<p>Perché sappiate: quando io era in corte, stava in Roma e non a Venezia; ma ora, ch'io son qui, sto in Venezia e a Roma. Peroché nel partirmi di qui, dove non veggo marmi né bronzi, non son prima costì giunto che l'animo piglia di quel piacere, che soleva sentire nel giugner a Belvedere in Monte Cavallo o in qualcuno dei luoghi dove si veggono di sì fatti torsi di colossi e di statue. Onde si giudica, col testimonio di sì degno e reale spettacolo, la grandezza del generoso e magnifico animo vostro. Imperoché il diletto di simili intagli e di cotali getti non nasce da petto rustico, né da cuore ignobile.</p>
<p>Or, per tornare a lo avviso che de le felicità sue ci dà il compare, dico che me ne rallegro, e rallegrandomi pregovi che ne lo arrivare degli accrescimenti di lui, vi degnate che io venga a intendergli nel vostro palazzo, però che il sentirlo in sì bello aloggiamento mi dupplicarà la letizia.</p>
<closer><dateline>Di Vinezia, il 30 di agosto 1538.</dateline></closer></div1>
<div1 type="epistola"><head n="LXXX">LXXX</head>
<opener><salute>A MESSER ALBERTO, MUSICO</salute></opener>
<p>Io sapevo che la effigie di Plato e la imagine d'Aristotile, che qui vi diedi, avevano a esser tanto care a Sua Maestà quanto il vedere in essempio vivo Affricano e Marcello. Perciò che quella non volge men l'animo a le lettre che a l'armi, e ben fa ad amare la scienza come la milizia, sendo l'una anima del senno e l'altra spirito del valore; onde unite insieme stabiliscono in altrui imperio e gloria. Fu degno del giudizio di lui il dire che non discerneva se Platone fusse più simile a un capitano che a un filosofo; detto molto a proposito, perciò che sì fatto uomo mostra ne le ciglia il consiglio e negli occhi lo esseguirlo. Gran debito hanno le virtù con la cognizione di cotanto principe. Esso d'ogni arte s'intende e ogni opera conosce; cosa di somma contentezza a lo studio degli uomini, le fatiche dei quali si asciugano il sudore, quando il datore dei premi comprende parte de la sua diligenzia. Greve sbigotimento e aspra pazienza è quella di alcuni, che, mostrando ad altri i parti de lo intelletto e de le mani loro, ne ritranno sentenze villane e lode rozze. Lo ingegno, comendato da chi sa onorarlo e da chi può remunerarlo, si alza al cielo non altrimenti che si caschi in terra intoppandosi nel contrario. Ma Francia perde tutto l'onore meritato ne la perfezione de la conoscenza, con cui egli nel giudicare le qualità dei magisteri supera fino a la corona sua; nel promettere ai virtuosi quei doni sì presti ne le parole, sì tardi negli effetti, peroché una così fatta cosa si disdiria a la bocca dei papi, non che a quella dei re. Gli altri gran maestri uccidono con le disperazioni, e la Maestade Sua amazza con le speranze. Ecco che ella, sendo a Nizza, affermò mandarmi seicento scudi, e, dopo lo averle io fatto presentare nuove composizioni, ordina che io ne abbia altretanti; ma non so ciò ch'io mi creda di questi, poi che son chiaro di quegli. Doveva il demonio in cambio del mal francioso versare sopra la sofferenza di Giobbe parte de le promessioni galliche, se lo voleva condurre in su le furie. Certo i doni dei re non solo debbono esser presti, ma spessi come le gocciole de la pioggia. Le Lor Maestà sono obligate a ricordarsi continuamente di chi ha virtù, perché facendo l'opposito gli dà cagione di straparlare; onde la fama loro si scema e le lor corti ne divengono brutte. E, per tornare al signor Luigi Alamanni, dico che s'io fussi temerario metterei le laude, che a Sua Signoria è paruto dare al mio <title>Dialogo</title>, a conto de la dottrina di che mi parebbe esser colmo; ma, sendo io altrimenti, attribuirò gli onori, che quella fa a le mie ignoranze, al peregrino de la sua preziosa bontà.</p>
<closer><dateline>Di Vinezia, il 14 di giugno 1539.</dateline></closer></div1>
<div1 type="epistola"><head n="LXXXI">LXXXI</head>
<opener><salute>AL SIGNORE ALBICANTE</salute></opener>
<p>Il furor dei poeti è, fratello, un fernetico di stoltizia sì eccellente nel ghiribizo, che altri il chiama “divino”. Ma alora fornisce di canonizzare i suoi capricci, che la penna istessa pazzeggia contra il nome di lor medesimi, per la qual bestialità son dileggiati da coloro che soglion riverirgli come il diavolo. A me par vedere, mentre scrivono in disonore l'un de l'altro, due cani da beccaio, i quali si spelliccino coi morsi per la invidia di roder quello osso che, senza cavargli punto la fame del corpo, gli spunta tutti i denti; e come egli, colcatosi poi là a gambe alte, leccandosi insieme abbaiono ad ogni forestiero, così i pazzaroni non pur si abbracciano e basciano sbudellatamente, ma arischian la vita propria nei comuni interessi. Sì che, Albicante mio, per esser io vostro più che mai, non vi incresca di raccomandarmi a messer Francesco Calvo, uomo di grave modestia e di nobile merito.</p>
<closer><dateline>Di Vinezia, il 2 di luglio 1539.</dateline></closer></div1>
<div1 type="epistola"><head n="LXXXII">LXXXII</head>
<opener><salute>AL MAGNIFICO OTTAVIANO DEI MEDICI</salute></opener>
<p>La bontà di Dio è invocata dagli uomini per causa de le grazie che piovono tuttavia dal cielo de la sua misericordia; e il favore di Vostra Signoria è ricercato dai virtuosi per lo onorevole utile, che di continuo ritrae la virtù del piacere che Quella si prende in giovarle. Per la qual cosa messer Tiziano, pittore non meno gentile che divino, ricorre con ogni fidanza a la benignità che vi fa tale, e ricorrendoci ha ferma oppenione di condurre a fine il suo desiderio mercé del mezzo di voi. E io lo bramo solo perché egli, che si transferirebbe subito costì, lasci con la sua arte eterna memoria de la effigie de la duchessa, del duca, de la signora Maria e di voi. La Maestà di Cesare, ne la cui benignità la servitù del predetto non ha piccola parte, gli diede già la tratta di duecento carra di formento nel regno; e parendole poco dono gliene aggiunse cento altri, ma le occorenzie dei tempi, mescolate con la mala sorte di lui, hanno intertenuto la spedizione, che in ciò dovea fargli il veceré, principe tanto generoso che, tosto che la Eccellenza del suo genero e quella de la figliuola gli scrive una parola per cotale interesso, è per quetar l'animo ne la maniera che egli dimostrerà ne l'ornarvi la casa de le sue opere. Io introdurrei per movere la nobilità vostra a l'atto di sì nobile uffizio alcune qualità dei meriti del mio compare, ma le taccio per non offendere la umanitade del magnifico Ottaviano, e per non iscemar il grado del chiaro Tiziano, perciò che l'uno in aiutare le persone degne sa ubidir a la propria natura, e l'altro è sì noto per se stesso che non ha bisogno de le lodi altrui. Come si sia, tosto che l'averete fatto vostro per via di cotal beneficio, vi si manderà per lui, anzi per lui vi si recaranno due miracoli de le sue mani da stupirne ogni giudicio. Ora io sto spettando che vi degniate rispondermi qualche cosa di sua consolazione e mia.</p>
<closer><dateline>Di Vinezia, il 10 di luglio 1539.</dateline></closer></div1>
<div1 type="epistola"><head n="LXXXIII">LXXXIII</head>
<opener><salute>A MESSER LIONE, SCULTORE</salute></opener>
<p>La riverenza di fra' Tomaso, sincero predicatore e cristiano religioso, con la mano de la sua bontà mi presentò la vostra, la qual lessi come cosa venuta da uno a me congiunto per la natività di patria, per zelo di benivolenza e per comunione di virtù, e ho provato gli affetti di molto piacere mentre il buon padre mi raguagliò come voi non istudiate meno in servire a Dio che in dilettare agli uomini: e ben fate a farlo, perciò che da lui viene ogni nostro sapere e ogni nostro operare. Egli vi move lo stile quando sculpite, e lo ingegno quando pensate; e l'onore, che vi acquista l'essercizio del martello, è proprio dono de la sua clemenza; e non è dubbio che nel sentirci lodare dei nostri magisteri siamo tenuti a renderne grazie a Cristo, e chi se la trapassa altrimenti è ingrato verso i beneficii divini, e arrogante inverso l'essaltazioni umane.</p>
<p>Con quali opere scontarete voi mai le grazie ricevute in piccol tempo da la mercé di Gesù? Ecco l'orecchio di Sua Santità a la ragione de le virtù vostre, ecco lo zeccapane continuo de la mogliere e dei figliuoli che avete, ecco l'uomo che vi perversava in prigione, eccovi in Roma maestra de l'arti, inventrice de le riputazioni e vena de le venture; e, quello che più vale, eccovi giovane, sano e famoso. Ma, come ho detto, le sì fatte contentezze vostre vadino a conto de la bontà del Signore, perché, se attribuiste ciò al travagliar di voi stesso, andreste a rischio di inimicarvi la sorte che vi prospera e prospererà di dì in dì, quando sia che rimettiate le ingiurie quantunque gravi, perciò che esso figliuolo de l'Altissimo si compiacque sopra ogni altra virtù in quella che non solo gli fece perdonare l'offese fattegli dai suoi crocifissori, ma lo spinse a orare al Padre per la salute loro, nel modo che dovereste pregare il papa per la liberazione de l'aversario vostro. Il poverino è pure di eccellente industria, egli è pur di gran nome, egli è pur allievo di cotesta corte; oltre ciò sète più obligato a lui che al pontefice, peroché la Sua Beatitudine non era mai per conoscere il sommo de le vostre qualità, se lo stimolo di sì alto spirito non ne faceva fede. È certo che egli nel vantarsi d'uccidervi ha tolto la fama a sé, e datala a voi; se aviene che si stia in forse che non siate unico nei conii, introducete per testimonio l'ansia di cotanta emulazione.</p>
<p>Or per venire al quasi, che nostro signor non disse di mandare per il mirabile Tiziano, rispondo che il vecchio santissimo non doveria ponerci indugio acciò che i posteri, a l'onta del tempo e de la morte, si rallegrassero nel contemplar viva e vera la effigie di lui, che per proprio merito gode di tutte le felicitadi che nel mondo si ponno ottener dal cielo. È chiaro che il compar mio non volse andare in Ispagna, ancora che lo imperadore lo chiedesse a questa sempiterna Signoria, ma verrebbe a lasciar memoria de la sua arte nei ritratti dei principi de la celeberrima stirpe farnese. Intanto vederia nei marmi i miracoli degli ingegni antichi; io per me simiglio gli scultori e i dipintori, che mai non gli viddero, a la confusione di coloro che ragionano insieme per mezzo de lo interprete, e ciò dimostra Francesco Salviati, giovane glorioso. Il suo disegnar dotto e regolato mi rapresenta il <hi rend="italic">Giudizio</hi>, con la cui discrezione Michelagnolo distende e tondeggia l'artificioso de le linee, e in somma le promesse, che ci fa il suo fare, sono tanto certe quanto grandi.</p>
<closer><dateline>Di Vinezia, il 11 di luglio 1539.</dateline></closer></div1>
<div1 type="epistola"><head n="LXXXIV">LXXXIV</head>
<opener><salute>A MESSER ALESSANDRO PESENTE DA VERONA</salute></opener>
<p>I debiti, che l'uomo ha con le persone magnifiche, sono crediti, percioché la generosità de le genti splendide tien più obligo con quegli i quali si prevagliono de la sua gentilezza, che non tengono i sodisfatti dai benefici ricevuti da lei; per la qual cosa non isforzarò con lunghezza di proemio la mia gratitudine a ringraziarvi del favore fatto costì in Cracovia al mio messo. Ma dirò sinceramente che non diffraudate punto il soprano del nome che tenete. Chi vuol informarsi del senno e del valore del principe guardi la bontà e la discrezione de le sue famiglie. Come altri trova in una corte gentiluomini e vertuosi può molto bene lodare quello che ne è signore, però che, dove è nobiltà e virtù, è cortesia e ragione; e dove si scorge il cortese e il ragionevole si puote sperare ogni grazia e ogni riputazione.</p>
<p>Veramente in far giudizio de la valorosa prudenzia de la reina di Polonia basta la benignità che io, che mai non vi viddi, ho trovato in voi. Certo la Serenità Sua non regge con meno ordine la casa che il regno. Ben veggo io che l'altezza di cotanta donna non alza alcuno che meriti di star basso, perciò che un simile, asceso in grado, è come il torrente piccolo per natura, il quale ingrossato da le piogge, move con più furore che il fiume grande per se medesimo. Il costumato, il leale, l'onesto e l'ottimo di voi mi accende l'animo inverso gli onori di Sua Maestà. Dicano i messeri Alessandri ai padroni, che gli ascoltano: “Date ai sì fatti e ai così fatti”; ma gli asini dorati, che salgono da le stalle al cielo, gridano: “A che fine gittargli coi tali e con i cotali?”.</p>
<p>Io vi giuro, per la riverenza che io ho a le illustri qualità del signor proposto, parente del Molza, lume del nostro secolo, che la venuta in coteste parti di colui, che fuor del mio credere pur ci venne, è stata di sua presunzione, e di ciò faravvi fede Gian Iacopo veronese, a voi cordiale servitore e a me perfetto amico; ma non mi spiace poi che la inclita Bona ha mostrato segno di caritade sopra la mia servitù, la qual cosa mi è suta cara come la profusa liberalità del buon Ferdinando, la cui non nata larghezza nel far porgere il bel dono a Paolo giurò che non gli erano rimaso altretanto. È vero che vi scrissi per lui, ma ciò feci per levarmi dinanzi la importunità del disgraziato, non istimando che egli dovesse passar sì oltre, e tenendolo per fermo non indrizzai lettre mie a la corona di colei, che ha pur compresa la condizione del predetto. Non conobbe il magno macedone la fanciulla notrita di veleno mandatagli d'India per atoscarlo, mercé de la eccessiva bellezza di che ella splendeva; ma la Sua Maestà ha ben conosciuto il goffo, né gli è giovato il vestir di ricamo, né il mascararsi col titolo di mio nipote.</p>
<p>Come si sia, i gran maestri si compiacciono nel compartire le proprie potestà fin coi notari, preponendo sempre i pravi agli ottimi; e io ho voluto una volta che il mezzo de la virtù non solo introduca a la presenza dei re il mio barcaruolo, ma che le reine paghino trenta ongari da lui mangiati in otto dì su l'osteria, benché io ho sconto il tutto, perciò che la villania de la sua natural tristizia, che doveva rubarmi, mi ha messo a sacco con la giunta di negare la chinea, che la vostra singular mercé si degnò mandarmi. Pur io, che veggo non la gran volontade, ma i gran effetti di Vostra Signoria, lasciarò memoria del mio esserle tenuto ne la maniera che io sono a lo eccellente Caralio; la cui amorevolezza mi è suto cortese di due medaglie, opere de lo stile suo: ne l'una è la sopraumana effigie de la reina, e ne l'altra l'onorata imagine vostra; onde non trapassa ora che quella non inchini e questa non vagheggi, perciò che nel disegno di tutte due appare il vivo e il vero. Or voi degnarete doppo il raccomandare la mia affezione al magnanimo messer Andrea, onor di Modana, di salutarmi Gasparo Gucci, giovane ornato di grave creanza.</p>
<closer><dateline>Di Vinezia, il 17 di luglio 1539.</dateline></closer></div1>
<div1 type="epistola"><head n="LXXXV">LXXXV</head>
<opener><salute>AL ROMANO MONSIGNOR GIROLAMO VERALLO, LEGATO APOSTOLICO</salute></opener>
<p>Eccovi, nobil signore, l'opera, che pur ora esce da le stampe Marcoline, ne la cui pura diligenzia entrò dianzi mercé de la fede, che de la dovuta religion sua fece la catolica bontade vostra. Ma se bene ogni cosa è quasi possibile appresso la possanza de lo intelletto e assai si può comprendere per via degli studi artificiosi e naturali, bisognarebbe che Iddio infondesse gli spiriti de la sapienza divina sopra de lo ingegno che tenta ritrarre i gesti de la candida Madre di Cristo. Onde colui, che pur ardisce cantarne, non iscemeria col suo stile basso l'altezza del subietto. Benché io, per me, non ho scritto di lei presumendo con l'audazia de la temerità di saperne scrivere, né per credermi di meritar di scriverne; ma sommi dilettato in ciò per le grazie ottenute de la sua misericordia, per la riverenza che se le debbe, e per farne dono a la egregia marchesa del Vasto, vita e anima de l'anima e de la vita del magno Alfonso d'Avolos: le cui doti singulari insuperbiscono in modo il mio esser nato al tempo di lui, ch'io me ne vanto come di cosa felice. Veramente il pregio nel qual lo tiene il fortunato imperadore se gli conviene; percioché egli solo ha l'animo degno di laude, egli solo ha il nome degno d'onore, egli solo ha il merito degno di gloria. E perché la sua valorosa prudenza supera gli accidenti de la fortuna, i casi umani sono inferiori a le virtù di cotanto cavaliero. Ed è certo che oggi non vive uomo più prestante di pietà, più intero di sapere, né più inviolabile di fede. E perché nulla manchi, egli è grande nel grido publico, negli occhi dei soldati, tra i famigliari, ne le operazioni domestiche, nel formar de le parole, nel porgere degli essempi, ne la notizia de le antiquità, ne lo essercizio de le dottrine e ne la esperienza de la memoria. Oltra ciò la sua gravità è senza pari, la sua piacevolezza senza eguale, la sua grazia senza similitudine, la sua discrezion senza essempio e la sua superbia senza paragone. Tal che il mondo, il qual dee chiamarlo, doppo il titolo d'ogni ornamento di maniere e di costumi, medolla del consiglio militare e osso del mestier de l'armi, è obbligato a inchinarlo percioché il buono principe è sì fatto che l'altrui virtudi si amplificano nel far commemorazione de le condizioni che l'hanno per tutti i secoli consacrato agli altari de la fama. Ma sì come egli avanza di eccellenti qualità la moltitudine degli altri grandi uomini, così Maria di Aragona, congiunta seco con la concorde unione del matrimonio e con la pacifica mansuetudine de la clemenza, eccede il numero de l'altre grandi donne: tal che il cielo non iscorge petto che alberghi più concetti sacri né più intenzioni sante del suo. Onde io le ho dedicato l'<title>Istoria de la Vergine</title>, come a creatura che imita il viver de la reina degli angeli, qual si appartiene d'imitarlo. E perché ogni cosa pensata, detta e scritta in lode del Signore è autentica, tutto il mio sforzo è suto in estollere le azioni, le bellezze e le virtù di Nostra Donna, con ogni sorte di parole atte a ringrandire il religioso de le meditazioni mie. E non è dubbio che le menzogne poetiche diventano evangeli alora che, posto da parte il celebrar le chiome, gli occhi, la bocca e il viso di questa e di quella, si rivolgono a cantar di colei che è rifugio de le speranze nostre. E beati gli inchiostri, beate le penne, beate le carte, che si spendono, si affaticano e si spiegano nei pregi di Maria. Ora, monsignor reverendissimo, reputazion de l'onor del clero, fino a quando debbo io aspettar che Roma guardi non ai molti anni che ella ruba a la mia servitù, ma ai molti libri da me composti in onore di Dio? Ecco i <title>Salmi</title> di David, ecco il <title>Genesi</title> di Moisè, ecco l'<title>Umanità di Gesù</title>, ecco la <title>Vita</title> de la Madre di lui, non è vista da lei perché io non sono approvato nel catalogo de l'ipocrisia. Ma dove sono le scritture che han fatto di Cristo quegli che ritranno cotanti gradi, cotanti fausti e cotante rendite de la Chiesa sua? Non bastò il sapere né il dire a Paolo, a Origene, a Crisostimo, a Girolamo, ad Agostino, a Bernardo, a Gregorio e ad Ambrosio; ma volsero che si leggesse ciò che ne la teologia hanno saputo scrivere. Ma se io, disperato da le crudeltà de la corte, non manco di mostrar di esser cristiano, che farei io tuttavia che ella mi si mostrasse grata?</p>
<closer><dateline>Di Vinezia.</dateline></closer></div1>
<div1 type="epistola"><head n="LXXXVI">LXXXVI</head>
<opener><salute>A MESSER LODOVICO DOLCE</salute></opener>
<p>Ridetevi, compare, mentre udite non in che modo il Franco lordo lacera i buoni, perché in lui non è facultà di poter far ciò, ma come gli vorrebbe lacerare, se la bestialità de la sua pedanteria fosse da tanto. Il meschino simiglia un cane da ognuno scacciato e a tutti odioso, il quale, adocchiato l'osso che non può mordere, comincia ad abbaiar sì forte che è forza che altri intenda che egli si muor di fame. Io, per me, ho visto dei pazzi, degli insolenti, degli invidiosi, dei maligni, degli iniqui, dei frappatori, degli ostinati, degli arroganti, dei villani e degli ingrati; ma de le spezie di cui è la pazzia, la insolenzia, la invidia, la malignità, la iniquità, la vanitade, la ostinazione, l'arroganza, la villania e la ingratitudine sua, non mai. Lo sciagurato gonfio da la superbia, che gli promette il nome di gran poeta, attende a compiacere a se stesso, e, avendo ne la lode che gli par meritare per testimonio se proprio, diventa assentatore di se medesimo; e dilettandosi di sé solo, da per sé si essalta, e da per sé si premia. Intanto Ambrogio gli ha meritamente lasciato in sul volto memoria eterna del taglio d'un pugnale, ben che me n'è rincresciuto ne la maniera che me ne dovria piacere, percioché la carità, che se gli usa, è una ingiuria fatta a l'opere de la misericordia, del cui uffizio egli solo sarà sempre indegno.</p>
<p>Per Dio, che non so pensarmi quale amorevolezza potesse trovare un porco par suo, che pareggiasse quella con cui gli ho temporeggiato lo andare a la furfa; né anco so comprendere quale altro asino me ne avesse potuto rendere sì poltrona mercede. Il poveraccio càpita in questa città divina, e, dato di petto nel nostro Quinto, si ricovra a la sua ombra, rapezza coi suoi stracci e si sfama dei suoi tozzi. A la fine, per esser più abondanzia d'aria che di pane, non potendo il boia transformarsi d'uomo in camaleonte, mi mandò a dire per il Gherardo che, quando io volesse accettarlo per ischiavo, per tale mi servirebbe. Io vi dirò il vero: s'egli non si aventava a la mia tavola con la presunzione che tenta di scagliarsi a la fama, se ben son prodigo, mi mostrava seco avarissimo; peroché, oltre lo essere del paese che egli è, il “<foreign lang="lat">faciebat et iocabatur Francus</foreign>”, che si legge a piè del suo <title>Tempiaccio d'Amore</title>, mi aveva chiarito.</p>
<p>Come si sia, la sua ottima sorte e la mia pessima fortuna non pur lo piantò meco a desinare e a cena, ma lo adagiò appresso di me in tal foggia che più di commodità non desiderarebbe un fratel da l'altro, né un figliuol dal padre. E perché egli era il più magro e il più mal vestito pedagogo che sorbisse mai broda, una de le mie fanti saria scoppiata, se ella non avesse esclamato: “Il padrone, d'oste di gran maestri, è diventato spedalier dei furfanti”. Ma non lo raffigurando ivi a un mese per Nicolò, disse: “Pidocchi, andativi a riporre”; e lo poteva dire, peroché lo vistii non altrimenti che fosse stato un uomo da bene. Il plebeo, vedendosi tra gli altri panni porgere la beretta e le scarpe di velluto, confessò ch'io era solito a donare quelle cose che il maligno non meritava di portare. Ma tosto che la prosopopea di cotal pecora conobbe di non aver più briga con la necessità, si diede a far miracoli nei sonetti, e perché io nel vederne alquanti dissi: “Secondo me, ce ne sono quattro o cinque che gli se può dir “voi””; fatto di fuoco nel viso, mi rispose che le sue composizioni erano perfette tutte, e che il Petrarca non sapria dar giudizio de la lor grandezza. Io non feci motto ricevendo ne le orecchie il suono de le fastidiose parole a me dette dal ruffo con quel rispetto, che si conviene a lui, perciò che è più onor il tolerar l'offesa che l'altrui temeritade ci fa in casa nostra, che non è vergogna il vendicarcene.</p>
<p>Doppo questo il sodomito, di scrittore de le mie lettere ne divenne emulo; onde ne fece il libro, che col non se ne vender pur una ha rovinato il Gradana francese, che gli prestò i denari per istamparle. Non nego di esser vinto da lui di numero, di titolo, di stile, di prestezza, di bella carta, di pittura e di fama; ma non di umanità. Ecco, la sua vigliaccaria si conchiude nel pungermi in cambio de l'aver io svergognato le così fatte opere mie, mentovandoci un cotal gaglioffo. Ma ringrazio il vostro dire che la lode ch'io gli attribuisco, non meritandola punto, è suta bontà de la mia natura, e non difetto del mio giudizio. Certamente egli mi piace di ringrandire coloro che mi stanno appresso, ancora che mi fosse di pentimento, qual mi saria il fiato ch'io rendei al mariuolo, caso che le compassioni non facessero notomia del mio animo. A me pare che chi mira il deserto vegga uno essempio de la mia buona pazienza e un testimonio de la mia gran liberalità; e perché quegli sono forti e magnanimi, che si scordano de le ingiurie de le quali si possono vendicare, io spetto di punir il briaco con la cortesia, poi che l'ho risuscitato con la limosina.</p>
<p>Il bufalo errante limita la sua vita con due once di pasta il giorno; onde fu parola conveniente a monsignor Lione quella che, ne lo sborsare alcune lire a le sue fanfalughe, disse: “Io non premio cotali ciance, ma soccorro la calamità d'un mendico”. Non posso tenermi, se ben non è a proposito, di non allegare la massara de lo imbasciador di Mantova. Ella, udendo giorneare il tristo contra di me, presolo per il collarino d'una camiscia, con la quale ricopersi le sue carni ignude, gridò: “Quando sparlate di colui, che vi donò questa, cavatevela di dosso”. Ma tutto è niente, eccetto i vanti con i quali il bue estolle i suoi <title>Dialoghi</title> sopra l'onore di quanti ne hanno mai composti. “Eccoti qua dove avanzo Luciano”, dice il cavallo. Nel commento fatto dal balordo ne la <title>Priapea</title> giura che solo lo ingegno del Franco penetra in sì alti sensi. Se alcuno ci è, che apprezzi tanto poco il tempo che non istimi il perderne mezza ora, overo se l'ozio d'uno scioperato vuole alquanto di baia, legga dove il manigoldo si cognomina Sanio; e se non rece udendo dirgli: “Il profondo intelletto di Sanio può esser capace dei secreti che ci asconde il cielo”, soggiugnendo: “La scienza vera è dono del sopraumano spirito di Sanio”. In questo mezzo il pezzente arabbia di stento, con la giunta del male che al mulaccio vogliono gli uomini e gli dèi. Ed è ben ragione, poiché il tosco de la sua perfidia egualmente odia quegli e sprezza questi, tal che la sua lingua è feccia de la maledicenzia e sterco de la bestemia.</p>
<p>Dice Tiziano, riverito fin da quella natura con la quale il suo pennello concorre di vaghezza e di vivacità, che il disgraziato, vedendolo di lontano e dovendogli passare a canto, si ascose la beretta in seno per non se gli la cavare; e pur il ladro saria suto strangolato dal digiuno, se la pietà de l'uomo celeberrimo non lo strascinava a le spese de l'oratore Agnello, con la cui bontade tiene nimicizia per i benefici che il babuasso ha ricevuto da lui a torto e a peccato. Basta al giudeo pavoneggiarsi con le chimere in testa, e inghirlandato de le sue stomacose frappe, beccarsi il balzano del cervello, il cui grillo gli fece abbaiare inverso il Sansovino, ornamento de la età nostra e stupore de l'altrui: “Che direte voi, se con iscorno del vostro Pietro, che ne ha duecento da lo imperadore, il re me ne darà quattrocento?”. “Stupiròne” rispose messer Iacopo, “ma fino che non appare altro, vo' farmene beffe”. Nel riferirsi al Serlio, eccellenza de l'architettura, che il mastino gli aveva dato fama nei suoi scritti, rispose: “Ben ne vado io, se non mi toglie quella ch'io ho”. Intendendo il Marcolino, lealtà de l'amicizia, che il briaco sgongolando nel vedere stampate le sue bagattelle aveva detto: “Al forlivese il pane e a lo Aretino il credito <hi rend="italic">aggio</hi> tolto <hi rend="italic">'lloco</hi>”, rispose: “Se il mio pane e il credito del compar non fosse stato, il Franco sarebbe guattero”. Che vi parse quando il matto spacciato si mise a contrastare, col Fortunio, reputazione de la dottrina e onore de la eloquenzia? Chi ha visto un serpe rotto ne la schiena, il quale, benché non possa muoversi, non resta di vibrar la lingua, di alzar il capo e di sputar veleno, vede il ghioton da forche sdossato dal piè de la istessa invidia latrare come un cerbaro, anzi ne la maniera che il doloroso si fece udire, quando la famiglia del signor Giangiovacchino gli diede tante trippate, quante lettre lo sfacciato aveva con la temerità sua finto di scrivere al re di Francia.</p>
<p>Siano benedette le man del Veniero e dei compagni, i quali, inteso che il cerretano diceva che, non per laudar gentiluomini, ma perché i celebrati da esso comparassero le sue merde, gli aveva posti in canzone, diedero a quattro ore di notte con le fibbie de le proprie cinture un cavallo al furbo di innumerabili staffilate. Ma non siam noi cristiani? Non aviam noi anima? E se siamo, e se l'aviamo, moviamoci a dismorbarlo da la paglia, su la quale involuppato in un pezzo di canavaccio stassi specchiandosi la ferita senza niun sussidio. Disse il buon Stampone a uno scolare, che gli dimandò chi era l'autore che chiacchiarava in pistolacce da banche: “Egli è una cornacchia, che vorria pur cinguettare coi detti Aretini, ma non ci ha una grazia al mondo”.</p>
<p>Or forniamola nel Dragonzino imitato da lo assassino. Il galante giovane, sapendo che il dissoluto biasimava le arguzie del suo <title>Lippotopo</title>, disse: “Se non che mi vergogno a impacciarmi con sì disonesto traditore, gli darei tante bastonate quante gliene fece dare quella madonna Giulia Riccia, che il pidocchioso vituperava col suo far l'amore”. Ma come dette mazzate fossero sode, dure, crudeli, sonanti le infinite ve lo può dire un certo Francesco Alunno, ne la cui scola il capo grosso si medicò, perch'io non sapessi che gli erano state rotte le braccia. Ma io merito che le penne di Pasquino mi cavino gli occhi del nome, poi che spendo gli inchiostri in ragionare di sì vil verme.</p>
<closer><dateline>Di Vinezia, il 7 di ottobre 1539.</dateline></closer></div1>
<div1 type="epistola"><head n="LXXXVII">LXXXVII</head>
<opener><salute>A MONSIGNOR DI BAIFFE</salute></opener>
<p>Illustrissimo padrone, egli è da creder che la memoria di voi, che sète ornato di quelle scienze e di quelle bontà, di che ci adorna il cielo e la natura, quando vuole che il caduco del mortale si converta nel perpetuo de la immortalità, mi stia fissa nel petto non altrimenti che mi foste presente. Adunque io, che tengo ne l'animo coloro che mi son noti solamente per le cose che hanno scritte, obliarò colui da me conosciuto per le proprie scritture e per la istessa presenza? Ancora che la frequenzia de le lettre sia uffizio de la servitù e de l'amicizia, e che perciò si comprenda l'amor di chi le manda e il merito di chi le riceve, io, che vi sono servitore e amico, ho supplito al mancamento del non vi aver mai indirizzato carta alcuna con le prediche, che io faccio continuamente de le splendide virtù di Vostra Signoria: testimonio il Serlio, architetto egregio e divoto osservatore del dotto nome di Quella; onde sarà cosa degna de la benignità vostra, se il favor di voi milita in suo servigio appresso di Sua Maestà, la clemenza del quale ne lo accettare un suo libro, oltre lo eleggerlo generale sopra le fabriche regie, gli promesse trecento scudi per sostegno dei suoi bisogni.</p>
<p>Ma qual opera può fare il re, che aguagli di pietà quella che gli osservarà la promessa? Se io conoscesse cotal uomo indegno d'esser povero, direi che la povertà stesse bene. Ma essendo egli persona non meno catolica che vertuosa, si dovrebbe pagar lo indugio con doppio dono, perciò che le cortesie ottimamente allogate si assimigliano a le grazie divine, ed è certo che quando i principi non dànno a le genti famose, non pur tolgono le lodi a se medesimi, ma vituperano la liberalità, madre dei benemeriti, e onorano l'avarizia, matrigna dei benefizii. Ma, perché il gran Francesco sempre si è fatto vedere ne le prosperitadi fortunato e ne le calamità forte, si debbe pensare che anche ne la quiete si mostrarà magnanimo. Intanto degnativi che, chi vi dà questa, vi basci la mano in mio scambio.</p>
<closer><dateline>Di Vinezia, il 13 di novembre 1539.</dateline></closer></div1>
<div1 type="epistola"><head n="LXXXVIII">LXXXVIII</head>
<opener><salute>AL CONTE AGUSTINO LANDO</salute></opener>
<p>Veramente voi sète gran maestro nel grado, nel titolo e ne la entrata; ma ne la natura, nel costume e negli effetti ci sète più lontano che non ci sono io, e ciò testimonia il dono che in vostro nome mi è suto presentato. Sogliono i signori non pur ramentarsi de le promesse fatte, ma odiar cordialmente coloro che gliene ramentano. Essi, che sempre si ricordano di tòrre e non mai di dare, tengono per un bel che quando doppo mille speronate si lasciano uscir di mano una particella di quello che promettano più tosto per parer magnanimi che per essere. E voi, non solo osservate la parola de la cortesia, ma inanzi al tempo e a l'ora che non ci si pensa, volete che altri ne goda doppiamente.</p>
<p>Ma che bel secolo saria il nostro, se da chi può donare si imitassero gli andari di voi, che sapete prendere l'altrui amicizie e l'altrui servitù con gli ami de la liberalità, dando indizio nel dispensare le sue magnificenzie de la vostra prudenzia, la quale sa bene che i doni, oltre che dànno intendimento de le buone qualità, amplificano la nobiltade e son cagione de la gloria di chi si diletta di arichirne la virtù. E per ciò Vostra Signoria, che ha dal cielo grazia di saper donare, rallegrisi seco da che per tal via Ella fa fede de la propria gentilezza, onorando la eccellenzia del sangue Lando, da la cui antiquità discendete meritissimamente. Io reputo gran felicità la mia, perché Iddio mi rende in voi ciò che la morte mi tolse ne la illustre memoria del conte Claudio, zio vostro.</p>
<p>Ma perché è mio debito di rendervi il cambio, che io uso rendere agli altri miei benefattori, la fornirò con dirvi che messer Tiziano, il quale tutta via vi rivede vivo nel ritratto, che è mosso da lo spirito infusogli da la divinità del suo pennello, riferisce a voi le grazie che ancor vi riferisco io, mercé de le acciughe che ci avete mandato; e i pomi dolci e soavi simigliano a la dolcezza e a la soavità de la conversazion di Vostra Signoria, la bontà de la quale accetti prima il raccomandare di noi due a lei, e poi dignisi di salutarmi l'onorato e splendido cavaliere Casola, mio maggior fratello e onorando compare.</p>
<closer><dateline>Di Vinezia, il 15 di novembre 1539.</dateline></closer></div1>
<div1 type="epistola"><head n="IXC">IXC</head>
<opener><salute>A LO IMPERADORE</salute></opener>
<p>Sacratissimo Carlo, il rispetto che vi si debbe, il costume di questo Stato e il merito del marchese, doppo le sontuose accoglienze fattegli a Chioggia, riceverono Sua Eccellenza con quella pompa che si conviene a le cose di Cesare, a la bontà dei veneziani e a la condizion d'Alfonso, tal che il mare, scosso dai tuoni de l'artigliarie, rigato dai tagli dei remi, fesso da le schiene de le galee e ingombrato da la infinità de le barche, a pena diede luogo ai suoi iddii, che bramosi di veder sì gran duce si lasciaron contemplar dagli uomini. Intanto egli meritamente posto al dominio de la milizia imperiale, quasi simulacro de la mente cesarea, si dimostrò sul bucentoro, trono aureo ne le solennità, a questi padri coscritti. E per rispondergli l'animo a la presenza, la presenza a le fattezze, le fattezze a la disposizione, la disposizione ai gesti, e i gesti a la fama, accompagnato dal Lando serenissimo, da la Signoria inclita e dagli imbasciadori egregi, passato dal ponte di Rialto, rotto per riputazione de le sue degnità, smontò a lo albergo con il maggiore applauso di popolo che mai si udisse nel cerchio vago di sì divina città, i pregi de la quale ringrandiscono ne lo splendore de le continue magnificenze.</p>
<p>Ma per ridondare il cordial fausto in gloria de la gloria augusta, mi congratulo con la Maestade Vostra degli onori che agli onori di Quella ha cresciuto la modestia e la grazia di sì alto cavagliero; la cui prestanza, per servare il decoro de le grazie concedutegli da la natura e da la fortuna, e per essere ornata di maniere mansuete e di costumi gentili, non pure è suta guardata da la nobiltà e da la multitudine, ma con gaudio di ciascuno inchinata da l'alterezza de l'una e da la umanità de l'altra. E, perché la liberalità (fiato de le lodi signorili) è proprio dono di lui, la umanità, che lo regge oltre i conventi, i monasteri, gli spedali, le vergini, le vedove e gli orfani, ha consolato ogni onestà di persone con ogni sorte di cortesia. E simigliandosi lo alloggiamento suo più tosto al tempio de la carità che al palazzo d'un principe, la miseria dei poveri sovvenuta de la frequenzia de le limosine uscite di mano a la mercé del Vasto, gli ha dato il titolo di pio.</p>
<p>Né si potria dire lo stupore giunto in altrui per causa de la religione che egli osserva in tutte le azioni; e perciò, suplicato che ebbe a la messa de lo Spirito Santo la eterna misericordia, espose nel perpetuo collegio la salutifera e santa commissione, onde le parole, che in beneficio del cristiano interesso gli pose in su la lingua il core, gli caddero di bocca con quella gravità, che move le foglie dei fiori cadenti da le proprie cime alora che i frutti appresi nei rami nativi cominciano a spuntar fuora. Per la qual cosa le qualità de l'uomo mirabile sono di modo incarnate ne le viscere de la pubblica e de la privata affezione, che qui se ne serbarà la memoria che ne fa il celeberrimo Iovio, assiduo testimonio degli atti del fatal capitano. Ed erra il singular Michelagnolo a non seguirlo come lo segue il chiaro scrittore, da che le sue faccende non son men degne di statua che d'istoria.</p>
<p>Ma perché ognuno, che arriva in questa terra incomprensibile, se ne maraviglia non altrimenti che si faccia un'anima de le visioni del paradiso, il marchese tanto più d'ogni altro ne è rimasto attonito, quanto più degli altri è capace dei suoi miracoli. Egli nel comparire in senato, mosso da la riverenza di cotanti padri de la patria, gli scorse ne la clarità del sembiante il canuto del senno, il pietoso de la clemenza e il dovuto de la equità. E fissando il guardo ne la benigna severità de le loro sublimi fronti ci vidde la fede, fondamento de la giustizia e osservazion costante di ciò che si promette. Trasferendosi poi nel teatro del Gran Consiglio, si converse nel muto de la considerazione, mirando l'ordine grave di questa generazione eletta. Il vederla di numero infinito, di abito venerabile e di venustà ammiranda, e tutta obbediente a le leggi, che la onestà de la istessa prudenzia impone a lor medesimi, gli fece raffreddare l'amore che gli intelletti generosi portano agli antichi romani, peroché costoro signoreggiano con più strana tirannide i lor petti che loro non debellâr nazioni. Io non parlo del tesoro visto da lui col non darne credenza agli occhi medesimi, peroché quel che si vede è figura di quegli che non si veggono. Dirò bene che, entrando ne lo arsenale, poté giudicarlo tremendo non che invitto. Certo Iddio viene offeso, perché chi l'offende non è capace de la essenzia sua: ché, s'ella si potesse comprendere, niuno viveria senza amarlo. Così avviene di Venezia, l'eccelse facultà de la quale sono odiate da quegli che non le notano e non le intendono: ché, se fossero notate e intese ne la maniera che l'ha intese e notate il fedel rettor dei vostri eserciti, sarebbono ammirate fin da quei mostri che non sanno ciò che si sia ammirazione. Ella, che si può chiamare sustanzia de le città, è a le genti ciò che è il sole a le cose, tal che il patir di lei saria passion comune.</p>
<p>Or perché non è lecito che nessun manchi a la nutrice d'ognuno, il catolicissimo imperadore e il cristianissimo re, cinti de la catena del sangue e del nodo de la benivolenza, saranno ai religiosissimi veniziani tali negli effetti de l'armi, quali appaiono ne le pratiche del prenderle: ché ben sanno essi che, quando i buon principi si collegano insieme per distruggere i rei, la felicità degli uomini partecipa de la beatitudine degli angeli; né si dubiti che il contendere dei signori cristiani non sia di più sceleratezza che non sarebbe quella del corpo istesso, caso che per sua colpa i membri di lui si lacerasser l'un l'altro. E avvenga che la fede si debbe osservar pur che le sue promissioni non nuochino più a chi la mantiene che non giovino a colui al quale ella è mantenuta, levisi nei servigi di Cristo il rispetto, che la circonvince, e quella si battezzi onestà, che gli inalza il culto. Ecco i fati, Carlo; ecco la necessità, Cesare; ecco il debito, Augusto: essi invocano voi, voi guardano e voi aspettano ne l'Oriente. Là sono le vostre palme, là sono i vostri trionfi, là son le vostre corone, sì che spiegansi contro di lui le insegne guidate con prospero augurio de la inusitata providenza dal famoso Avolos, fisso termine de le tempeste de la guerra e salda meta de le calme de la pace.</p>
<closer><dateline>Di Vinezia, il 25 di decembre 1539.</dateline></closer></div1>
<div1 type="epistola"><head n="XC">XC</head>
<opener><salute>A DON LOPE DI SORIA</salute></opener>
<p>La frequente carità vostra inverso la continua servitù mia è di modo grande, signore, che per quanto per me se ne pensasse pure una parte, io stesso mi direi presuntuoso. Veramente che non ho altra fatica in prevalermi di voi che aprir la bocca e chiedere; ma sarà mai ch'io me vi dimostri grato con gli effetti de le opere qual ve ne sono con le intenzioni de l'animo? Per Dio, che uno dei buon zeli, che mi arda il desiderio, è quello che mi move ad imaginare come io possa laudarvi secondo il merito, ed essendo così, non è da dubitare che i negozii, che impone amore a le nobiltà de la mia facile natura, mi si levino de la memoria, le cui vigilanze sempre affiggono in voi le avertenze dei ricordi. O uomo fra i degni degno, sempre sappiate che, se bene egli nel farmi bere or de la sua manna e or del suo veleno toglie tuttavia me proprio da me medesimo, nei casi del vostro nome non si impaccia punto; peroché il tormelo de la mente è più tosto poter de la morte che suo.</p>
<p>Ma favelliamo de le dee, nei favori de le quali mi giudicate perduto. Dico che esse dànno tanto credito a la ferma constanzia de la mia fede inviolabile, che me ne invidia ogni forbita gioventù. Quando quella signora, questa madonna entra con questa madonna e con quella signora in ragionamento de la cura inaudita usata dal mio fervore isviscerato ne la orribile malattia di Perina, conchiudono io solo esser degno di godere eternamente ne le delizie de le lor dolcezze. La fama che per tutto ha sparto l'umiltà di sì pietoso uffizio mi essalta di sorte che mi ritrovo a la condizion di un servitore per lealtà e per bontade singulare, che, avenga che la mano de la villania gli abbia rubato i sudori degli anni migliori, è però sì potente il pregio nel quale il tiene il vanto dato a le sollecitudini, a le discrezioni e a le stabilità di lui, che non solo è bramato da ciascun principe, ma, cambiato padrone, più ottiene in un tratto che non ha ottenuto in assai tempo. Ma, se le incomprensibili fatiche, da me durate in tòrre di sotterra la pompa del sesso de le donne non mi avesser acquistato con loro il grado, che voi dite, non saria ella una specie di crudeltà nova? È certo che le tenerezze de le materne compassioni non potevan guardare, non che soffrire il disagio, che le mie vigilie con istupore di chi le attendeva sostennero i tredici mesi che ella fu preda del male. Quante volte mi conveniva coi prieghi e coi doni isforzare la miseria dei barcaruoli, i quali impauriti da le furie del verno non si arischiavano a traghettarmele a casa? E quante fiate per non trovarne alcuno mi trasferii a lei non meno disperato che solo?</p>
<p>Io, per benché il mondo mai non provasse il più fiero decembre, il più aspro genaio e il più crudo febraio, non altrimenti sentiva molestarmi da le piogge, che mi cadevano in capo, da le nevi, che mi fioccavano a dosso, e dai venti, che mi soffiavano intorno, che se le gocciole de le acque, le falde de le nevi e gli impeti dei venti fossero stille di rugiada, nembi di fiori e fiati di zefiri. Intanto io mal concio da le perversità de la stagione, comparitole al letto non curando quel morbo, che tanto più afflige le carni quanto la persona, che egli attosca, è di più età, le basciava il monstruoso degli occhi, l'orrido de le guance e lo schifo de la bocca come i suoi occhi, le sue guance e la sua bocca avessero il solito splendore, l'usato colore e la natia vaghezza; peroché il venirle manco de la beltà, che doveva scemarmi la ingordigia de la affezione, me l'accrebbe sì forte che le viscere dei più cari padri non si riempiano de la doglia né de la pietà, che per conto di cotal sua calamitade si riempierono le mie. Onde ella, ognor molle del pianto, che mi disfaceva, poté bene accorgersi che il male del mio core e de la mia anima era più pestifero che lo accidente che le tormentò il corpo e le membra. In quel mentre il prodigo de la borsa non lasciò nei secreti de la medicina niun rimedio intentato, e il non esser piaciuto a Dio che ella si risani, fino a ora mi è suto gloria, peroché la lunghezza ha di maniera publicate le mie pazienze, che me ne risultano di quegli spassi che rallegrano con il giocondo degli intertenimenti il malinconico de la vecchiezza. E se nulla mancava a la riputazione che il mio bene amare ha saputo procacciarsi, ci supplisce la sventura de la Serena, il repentino morir de la quale nel lasciarmi di sé vedovo il senso del viso, perch'io amandola altro premio, ancora che l'avessi potuto sperare non cercai, mi ha distemperato le unioni, che reggono la vita, con sì intrinseca passione, che Amore sta in dubbio se debbe darmi la palma del martire per i suoi torti fattimi dal puerile de l'una, o per la ingratitudine usatami dal timoroso de l'altra.</p>
<p>Ma se a la viva e a la morta (dovendosi da me e a la morta e a la viva fare il contrario) non ho mancato in niuna di quelle cose che si apartengono a chi ama con tutto il core, che avrei io fatto essendomi suto data cagione da dovere aiutare ne la infermità questa e piangere ne la morte quella? Ma io son tenuto a riferir grazie agli errori di tutte due, da che per conto loro la mia lodata e ammirata bontade permette che ogni dama lodandomi e ammirandomi mi ricolga nel grembo de la piacevolezza amorosa. Ma udite un miracolo in pro de la immortal divinità de l'anima, in quel momento che la predetta volò dal mondo al cielo. Io, che non sapeva de la sua malattia, sognando sentii mordermi talmente il dito grosso de la man ritta da uno scorpione uscito d'una sepoltura, che mi destai gridando. Ed è pur vero che il suo spirito, che, morendo ella, non moriva, fece motto al mio, che, dormendo io, non dormiva. Onde vi giuro, per le lagrime che ho sparte, spargo e spargerò per colei, che oltre lo essere stata infelice per la indegnità del marito, e non ha potuto coi piè de la vita fornire di ascendere i gradi de la gioventù, che il fastidio di ciò non mi ha consentito ch'io comprenda il tutto nel massimo marchese del Vasto, le cui eccelse qualità son d'un dio, perciò fanno sopra le genti gli effetti de le grazie celesti, e ciò testifica la consolazione, che io provo, bontà del suo essersi trasferito qui. Per la qual cosa ho visto la presenza di quei miei benefattori, che per non gli aver mai veduti tanto bramava di vedere. Tal che, sì come essi sanno ormai chi è colui al qual donano, così io so adesso chi son coloro i quali adoro; e perché il glorioso Alfonso non move atto, che non porga salute in altrui, io tanto Più d'ogni altro ne resto sodisfatto, quanto più d'ogni altro ho goduto ne la domestichezza di sì chiaro capitano, la cui confusa mercé avendomi voluto dare più ch'io non ho tolto, s'è accorta che in me la modestia è maggiore che la povertà e la virtù. E anche Massimiano Stampa, eterno specchio de la integrità degli uomini fedeli, nel refutare il castello da lui profertomi con altre rendite appresso, ha insieme col marchese di Musso e col signor Castaldo, prestantissimi cavalieri, compreso ciò.</p>
<p>Onde vi conchiudo che lo avvenimento di Sua Eccellenza nel farmi conoscere cotanti padroni, nel rendermi la benivolenzia del buon duca di Mantova e nel porgermi i doni de la istessa liberalità, mi è suto non dirò di utile sommo, per non avilire la generosità largitami da la natura, ma di onore inestimabile. Oltra di questo, essendo l'egregio pittor Tiziano uno altro me medesimo, del canonicato concesso da quella al mansueto e dotto messer Pomponio, fìgliuol suo, mi son rallegrato come di interesso proprio. Insomma, se il reale monsignor d'Anibau avesse nel donare e nel ridonare imitato la magnanimità de lo unico d'Avolos, ne la guisa che il collegio ha confermato le proposte e le risposte di lui, io usciva di necessità.</p>
<closer><dateline>Di Vinezia, il primo di febraio 1540.</dateline></closer></div1>
<div1 type="epistola"><head n="XCI">XCI</head>
<opener><salute>AL SIGNOR DON DIEGO DI MENDOZZA</salute></opener>
<p>Egli mi parria, o signore, isfregiare quattro volti in un colpo, caso che non vi scrivesse cotal polizza per il conto che ve la scrivo. Il primo fregio sarebbe ne la nobiltà de lo intelletto vostro, il profondo saper del quale ha posto i suoi diletti in ogni eccellenza d'opera che d'ingegno e di mano si vegga. Il secondo toccarebbe a la scoltura e a l'architettura, i cui onori si debbono ampliare con il maravigliarsi de le lor fatiche. Il terzo offenderebbe messer Iacopo, uomo degno di riverenza non che di lode. E l'ultimo al giudizio che si dice ch'io ho ne la grandezza de l'arti del sopradetto. E però in mascara o con l'abito solito verrete oggi a vedere i sudori mirabili del Sansovino; ché, oltre al dire d'esser debitore agli occhi propri, confessarete che questo serenissimo impero ha due tesori: uno in San Marco e l'altro in piazza. Benché la fama giudica di più valore questo che di continuo si vedrà in publico, che quello che qualche volta si mostra in secreto.</p>
<closer><dateline>Di casa, il 10 di febraio 1540.</dateline></closer></div1>
<div1 type="epistola"><head n="XCII">XCII</head>
<opener><salute>A MESSER FRANCESCO CALVO</salute></opener>
<p>Il nostro Albicante mi avvisa che la bontà vostra circa lo imprimere de l'<title>Orlando</title>, vituperato dal Berna, è per farne la volontà mia, del che vi ringrazio; ed è certo che da una persona come voi gentile non si può sperare altro che gratitudine. Onde vi dico che cotale baia, la qual morde le cose vostre, mi dispiace più per vostro onore che per lor dispregio, perciò che la invidia perfetto giudice dei meriti d'altri, le essalta più col suo lacerarle, che non abassaria voi, caso che imprimeste i pregiudizi degli amici; onde per grado de la propria modestia sète obligato o a non dar fuora il libro o a purgarlo da maledicenzia. Veramente se tutte le tempeste del mare fussero congiurate contra a questa o a quella nave, non moverebbono con lo impeto con cui mosse il predetto uomo inverso di me, che sempre gli giovai con la lode, e mai non l'offesi col biasimo, tal che mi è lecito per difender la innocenzia istessa introdur qui lo imbasciator d'Urbino, la prestanzia del quale leggendo il principio del mio <title>Genesi</title> disse: “Ecco la inimicizia che hanno i pedanti con l'Aretino”. Ma a che fine odiare lo ingegno infuso in altrui da Cristo? E perché tanto gonfiarsi ne la presunzione di quel che non si merita? Dove sono i miracoli di cotanto satrapo? Mettansi i capitoli dei <title>Cardi</title>, de le <title>Pesche</title>, de l'<title>Orinale</title> e de la <title>Premiera</title> con quegli che io mandai a lo Albicante, al principe di Salerno, al duca Cosimo e al re Francesco, e poi si giudichi de lo stile, de la invenzione, de la piacevolezza e de l'arguzie di noi due. Benché la fama di coloro che invecchiano drieto a lo scriver le ciance da riso è ridicola, è perciò mi è parso degno de la cura, che debbo avere a la memoria di me medesimo, il far l'opere che pure ho fatto. Ma così Iddio mi lasci godere la cortesia dei seicento scudi che per Ambrogio Eusebio mi manda Francia, come il non viver di lui è una de le gran noie che mi perturbino. Egli me ne duole per l'esser umano uffizio il non bramar la morte altrui e per non potere eleggerlo a sentenziar dei nostri affari; Oltra ciò egli confessarebbe che fu di mio pensiero lo emendare lo <title>Innamoramento del conte</title>, cosa in suo genere di eroica bellezza, ma tessuta trivialmente ed esplicata con le parole de la antichità plebeia. Né per altro mi tolsi da la impresa che per conoscere di mera infamia il porsi al viso del nome la mascara dei sudor dei morti. Edifichiamo la gloria cercata sui fondamenti de lo intelletto proprio, procacciandoci credito per via de le fatiche medesime, ché invero Matteomaria da Scandiano, giuridizione di Ferrara, e non Francesco da Bibiena, contado d'Arezzo, ne è suto autore. A me pare che chi pone la penna ne le carte non sue acquisti la lode che merita un sarto nel rappezzare le sferre vecchie, e la temerità, che aggiugne e leva a le cose d'altri ponendosi in caratteri maiuscoli in fronte a le vigilie degli uomini famosi, si debbe coronar di notte, acciò che il giorno non si arrossi nel vedere simili sfacciati. Ma per tornare al vostro sempre aver rimproverato la lor perfidia ai miei emuli, dico che io in premio di ciò delibero che gli inchiostri vincan la gara, che la morte vorrà forse pigliare con la ricordanza di voi. Ma è peccato che i virtuosi offendino colui che ha rassicurato coi suoi pericoli il loro ardire; e a quanti di quegli che mi cavarian gli occhi ho io tratto la fame? Quanti ne ho vestiti e quanti rubati agli spedali. Ecco un Franco di Benevento, capitatomi innanzi ignudo e scalzo, come andrà sempre, doppo i segnalati benefizi da me ricevuti, volse concorrer meco, e per aver detto “<hi rend="italic">Pìstole</hi>” e non “<hi rend="italic">Lettre</hi>” ne va altero, quasi vincitor di quel ch'io sono. Insomma il numero di coloro, che mi si fan nimici, è uno stuolo di brigate, che mi testificano la grandezza de la virtù che gli provoca a perversarmi. Onde gliene son tenuto, come a veri benefattori.</p>
<closer><dateline>Di Vinezia, il 15 di febraio 1540.</dateline></closer></div1>
<div1 type="epistola"><head n="XCIII">XCIII</head>
<opener><salute>A MESSER FRANCESCO PRISCIANESE</salute></opener>
<p>L'amore, ch'io porto al magnifico Tomaso Giunta, si è converso in obligo, da che la sua cortese modestia mi ha procacciato un cotanto amico, benché reputo di mia vergogna l'avere spettato che la vostra umanità faccia l'uffizio apartenente al mio debito; ma il difetto di ciò è causato da la sorte, la cui malizia si compiace nel vedermi occupato in quella ignoranzia di donde sarei fuora se nel modo, che vi conoscerò ora, vi avessi conosciuto già; pur io me ne rallegro, come si sia, parendomi strano lo intervallo che si mette tra il desiderio del conoscerci e lo affetto de lo abbracciarci. Circa le cose mandatemi, perché ogni grandezza di volume è da me scorsa in un tratto, vi ho visto buona parte de le pazienti, de l'onorate e de le utili fatiche vostre, gli ordini, le facilità e le avertenze de le quali sono in maniera tessute che in un tempo istesso insegnaranno la lingua dei latini ai volgari e quella dei volgari ai latini. Ma per esser l'opra uscitavi da lo intelletto, scola universale di tutto il mondo, lo stipendio, che d'anno in anno si concede da le comunità ai lettori pubblici, si debbe a voi, da che ponendo in luce le carità de la propria dottrina, tenete i buon maestri ne le case dei poveri, cacciando di quelle dei ricchi la insolenzia dei pedagoghi. Essi a mio giudizio paiono vasi strozzati nel collo, i quali ne lo sforzarsi di volere empire istrumenti simili di ciò che mandon fuora a gocciola a gocciola, ne versano più che non ce ne mescano; e perciò bisogna ai maturi precettori, che vogliono infondere gli spiriti de la gramatica ne la mente degli accerbi discepoli, mostrare al procedere di loro medesimi lo intelligibile andare dei vostri miracoli, la cui providenzia è necessaria a lo studiar dei giovani, come il cultivar dei campi al viver degli uomini.</p>
<closer><dateline>Di Vinezia, il 26 di febraio 1540.</dateline></closer></div1>
<div1 type="epistola"><head n="XCIV">XCIV</head>
<opener><salute>A MADONNA CATARINA SANDELLA</salute></opener>
<p>Ritorna, figliuola, da la villa e insieme col tuo marito vieni a casa, e goditi ne lo stato tuo con l'onestà che ti si conviene. Imperoché lo puoi fare ancora che tu non avesse mai altro bene che lo esser tu scampata d'una infermità che ne ha questo anno sotterrate mille; e tutto è non mio aiuto, ma grazia di Cristo, la misericordia del quale ti ha salvato l'essere perché tu lo riconosca. Come anco sei tenuta a riconoscere (non dico il benefizio, con cui ti ho fatto ciò che tu non eri), ma la bontà di messer Bartolo, che Dio ti concesse in marito. Avenga che il giovine è di sangue nobile, e talmente degno che gli son parenti di molti gentiluomini. Imperoché passono da ducento anni che colui, da chi egli trae l'origine, venne da Lucca ad abitar qui con la somma di più di duecentomilia ducati d'oro, onde le femine discese da lui si acasarono nobilmente e onoratamente. Ma perché dopo la morte del magnifico messer Luigi, suo zio (il quale già si appressa a la novantina), e di maestro Marcantonio, a cotal vecchio figlio e a voi cugino, ereditate mezze le facultà loro, non gli desiderate la morte. Peroché è di volontà iniqua, onde spesso aviene che non pur si gli prolunga i giorni, ma si va sotterra prima di tali. E, perché intendo che il tuo consorte gli osserva tutti due, ne ho allegrezza. Conciosiaché i preclari cittadini son degni di ogni riverenza. E, per fornirla, la prudente Madalena e lo egregio maestro Gianmaria di lei marito e tuo parente, ti supplicono a ritornartene.</p>
<closer><dateline>Di Vinezia, il 27 di marzo 1540.</dateline></closer></div1>
<div1 type="epistola"><head n="XCV">XCV</head>
<opener><salute>MESSER ALESSANDRO DAGLI ORGANI</salute></opener>
<p>Ecco, fratello, ch'io ho fermato tra voi, che sète il lume de l'arte vostra, e Tiziano, ch'è lo splendor del mestier suo, il più laudabile, il più onorevole e il più grazioso patto, che tra due così nobili, così gentili e così alti spiriti si potesse mai fermare. E il caso è che voi doviate lavorargli una di quelle machine, che con il soave de l'armonia dànno l'anime in preda de lo estasi, e che egli in cambio di ciò debba dipingervi in un di quegli esempli, che con il vivace de la natura riducano le persone in braccio de lo stupor. Ma perché lo ingegno degli uomini eccellenti non si prevale di se stesso se non in tempo, mi è parso di metter due mesi di termine tra il compiere de la sua opera e de la vostra. Intanto il viso e l'audito (preclari principi degli altri sensi) spettano di comprendere ne lo arpicordo, che voi farete a lui, e nel ritratto, che egli farà a voi, lo ultimo fine de la perfezione che si richiede ne l'una cosa e ne l'altra. Benché ciò moverà ad invidia quante imagini e quanti stromenti uscir mai dal solo pennello suo e da le uniche mani vostre.</p>
<closer><dateline>Di Vinezia, il 7 di aprile 1540.</dateline></closer></div1>
<div1 type="epistola"><head n="XCVI">XCVI</head>
<div2 type="epistola">
<opener><salute>A MESSER MARCANTONIO D'URBINO</salute></opener>
<p>Io, che vi amo tanto quanto voi sète virtuoso, e non meno desidero di servirvi che voi di farmi piacere, vi mando il sonetto, che lo obligo istesso e la persuasion d'altri mi ha sforzato comporre sopra la figura che il mirabile Tiziano ha mirabilmente ritratto dal natural don Diego Urtado di Mendozza, giovane tale quale doverebbono essere i vecchi, e sì buono e sì savio che né più savio né più buono non può esser alcuno. De la magnanimità e de la scienza non parlo, conciosia ch'io non sono abile a comprendere la somma de l'una né la grandezza de l'altra. Onde ritorno a dirvi che i versi, da me fatti ne la materia predetta, vi si indirizzano peroché gli mostriate a messer Fortunio, acciò me li correggia, e non a causa che egli me gli laudi. Sì che pigliategli, e portategliene; e tosto che ne avete cavato il suo fedele, come perfetto giudizio, venite a riferirmelo tosto. Altrimenti mi rendo chiaro che le mie ciance lo noino, e non che esse gli piaccino.</p>
<closer><dateline>Di casa, in Vinezia, il 16 di agosto 1540.</dateline></closer>
    </div2>
<div2 type="poesia"><lg type="sonetto"><lg type="quartina"><l>Chi vòl veder quel Tiziano Apelle</l>
<l>Fa de l'arte una tacita natura,</l>
<l>Miri il Mendozza sì vivo in pittura</l>
<l>Che nel silenzio suo par che favelle.</l></lg>
<lg type="quartina"><l>Moto, spirto, vigor, carne, ossa e pelle</l>
<l>Li dà lo stil, che in piedi lo figura,</l>
<l>Tal ch'ei ritratto esprime quella cura,</l>
<l>Ch'hanno di lui le generose stelle.</l></lg>
<lg type="terzina"><l>Dimostra ancor ne la sembianza vera</l>
<l>Non pur il sacro, illustre animo ardente,</l>
<l>E de le virtù sue l'eroica schiera;</l></lg>
<lg type="terzina"><l>Ma i pensier alti de la nobil mente.</l>
<l>Che in le sue gravità raccolta e intera</l>
<l>Tanto scorge il futur quanto il presente.</l></lg></lg></div2></div1>
<div1 type="epistola"><head n="XCVII">XCVII</head>
<opener><salute>AL PRESIDENTE DI ROMAGNA</salute></opener>
<p>Io, monsignore, che mi tengo da molto solo per esser certo che ognun sa ch'io sono amato da voi, nel divulgarsi dei presenti, che oltre l'amarmi tutto dì me fate, ne divengo in quella superbia ne la quale si levano coloro che attribuiscono il favore concessogli da la sorte agli istessi demeriti. E, per dirvi de la credenza mandata da la generosità vostra a la bassezza mia, ella è suta tale quale è da credere che sieno i doni offerti dal singular vescovo Guidiccion da Lucca ed eletti dal raro messer Giovanni da Castel Bolognese. Veramente il candido latte, di cui risplende la tersa delicatura di sì fatti vasi, mi rapresenta la schietta purità del bello animo vostro; e perciò gli ho accettati con lo affetto del cuore, e in lui ripostane la memoria poi che a la vaghezza de le predette maioliche non è piaciuto ch'io abbia, riposte lor medesime in casa.</p>
<p>Don Diego Urtado di Mendozza, vostro amico grande e mio signor caro, innamoratosene per fama, le desiderò talmente mezze che l'ottenne tutte; non senza dispiacere di alcune signore che, intesa la qualità e la quantità del presente, se ne venivano via in sul passo de la baldanza per isvaligiarmene. Ma, come si sia, io vi referisco grazie infinite sì de le terre ch'io ho avuto, si dei vini ch'io debbo avere. E nel conchiudere che le magnificenzie, che vi adornano, son più tosto da re che da prelato, confesso essermi sommamente compiaciuto ne lo udire non che il papa berà de la malvagìa, che, come cosa venuta da me, vi degnaste pigliare; ma del comprendere che tentate per cotal mezzo di sollevarmi in alto con le mani de l'utile e de l'onore. E tutto vada a conto de la accorta cortesia vostra, le cui bontà mi perdonaranno se ora rompo il voto fatto circa il non volervi più molestare con le intercessioni, ch'io di continuo vi porgo in pro di costui e di colui, perché voglio prima con ingiuria di tutti i voti esser temerario con la vostra placida benignità, che ne la osservanza loro ingrato inverso gli obblighi, ch'io tengo con quelle d'altri.</p>
<p>Ecco, il magnifico messer Luigi Caravello, isviscerato protettore, in questa città inclita, de le occorrenze dei forestieri che vi negoziano, sendo stato potissima causa de la salute d'un mercante mio parente e fratello, mi costringe per via del mero debito a violentare la discrezion del rispetto, sforzandovi con i preghi a permettere che, nel trarre le sue entrate di costà, gli vaglia l'autorità del breve apostolico, che gli concede che ciò possa fare. Ma sarà gloria di detto breve lo esser voi cagione che le sue menzogne dicano una volta il vero. Il gentiluomo, mercé degli onorati andari suoi, è degno da per sé di ricevere ogni sorte di grazia da ciascun gran personaggio, e parmi offendergli il grado in supplicar per lui. Pure, acciò si vegga ch'io lo faccio di cuore, vi mando con questa lettera la mia effigie coniata in ariento, solo perché la quasi sua viva presenza, col farvi fede ch'io sono, vi mova a servirlo, come so che veramente servirete.</p>
<p>Intanto bascio la man dotta di Vostra reverendissima Signoria con quel zelo di fervore, con cui mi raccomando al valoroso capitano Antonio.</p>
<closer><dateline>Di Vinezia, il 17 d'agosto 1540.</dateline></closer></div1>
<div1 type="epistola"><head n="XCVIII">XCVIII</head>
<opener><salute>A MESSER FRANCESCO SANSOVINO</salute></opener>
<p>Come può egli essere, o giovane, che io vi sia diventato nimico per colpa del sonetto divulgato per vostro, in pregiudizio d'altri, non avendo io dato cura a quel tanto che già vi parve di compormi contra? Certo ei mi rincresce che sì fatte briglie non vi lascino conoscere il dono de la fortuna, né la dote de la natura. Voi, intrigato ne la mala conversazion d'alcuni, inettete in dubbio la eredità, che vi perviene, e guastate lo ingegno, che vi adorna. E continuando a dar fede a la malizia di colui e di costui, ad altro non attendete che a credere favole e a nutrire odii.</p>
<p>Intanto messer Iacopo, a voi padre e a me fratello, per il dolore che se ne piglia, affretta quel vivere che se gli devrebbe prolungare coi vostri anni, sì è egli onesto, virtuoso e grave. Deh, figliuolo, acquetate voi e consolate lui. Acquetate voi con il rendervi agli studi laudabili, e consolate lui col farci il profitto che ci si richiede; ché, ciò facendo, la vita sua, che depende da la vostra, viverà in voi con ogni splendor di letizia. Intanto anche io, che mi reputo lui medesimo, me ne rallegrarò come di felicità propria. L'uomo egregio, occupato da le imprese dedicate da questa città magna a le operazioni del suo spirito illustre, ha bisogno di quella recreazione, la quale consiste ne l'udir di voi quel grido di ben fare, che desiderano i padri nei figli. La cui discrezione in ogni sorte di ragione, che gli par aver con chi gli creò, doverebbe dargli il torto, non che scrivergli con l'audacia, con la quale scrivete a chi ha creato voi.</p>
<p>Veramente io credo che i versi che vanno attorno non siano vostri, e che, non essendo, vi paia strano che altri pensi altrimenti; pur egli è di vostro uffizio giustificarvene con le parole de la umiltà, e non di esclamare con la imperiosità de la superbia apparente in molte lettre da voi drizzate a l'onorato genitor vostro, le cui ammonizioni partendovi di qui vi commessero vivamente che mi scriveste spesso e che lasciaste andare l'accademia, onde la rigidezza, che vi par ch'egli vi usi, deriva dal vostro averlo disubidito ne l'una cosa e ne l'altra; tal ch'io, circa il non mi aver mai scritto, posso più tosto affermare che il rancore sia dal canto vostro che voi pensare che egli proceda dal mio. Peroché si sa bene che colui, che offende, guarda sempre intorno l'offeso. Ma buon per voi se aveste tal volta mandatami una polizza; ché, se ciò per voi si faceva, e, inanzi al caso seguito e doppo il seguir del caso, sareste suto quel che sète per essere. Tuttavia, che vi farete ciò che devreste farvi, e quel ch'io vorrei che vi faceste. Ma perché son certo che vorrete esser quel ch'io bramo che siate, voglio che l'autorità, ch'io tengo col famoso Sansovino, lo sforzi a perdonarvi. Ma in questo mezzo ricordatevi che, sì come traete l'essere da cotanto uomo, di ritrarne anco la bontade.</p>
<closer><dateline>Di Vinezia, il 16 di settembre 1540.</dateline></closer></div1>
<div1 type="epistola"><head n="IC">IC</head>
<opener><salute>AL MARCHESE DEL VASTO</salute></opener>
<p>Ancor che voi aviate inteso il fine de l'opra che io vi ho fatto, e la bellezza del presente ch'io vol farvi, mi pare di avvisarvene con questa carta; conciosia che l'altrui dire è l'ombra di ciò che aspettiate, e il mio servire la imagine di quel che vi debbo. Certo egli è piaciuto a Dio che per me si compisca l'istoria che mi imponeste; ma non è già paruto agli uomini che io abbi (non dico i duecento scudi donatimi da la pietà cesarea ne le viscere de la maggior carestia che mai fusse), ma la pidocchiaria de la solita pensione. Ma se chi nega il suo proprio aiuto al prossimo è degno di succedere ne le calamità che lo affliggono; che merita colui che toglie al povero la limosina, che altri gli fa? Ognun sa che fino a l'avarizia, ne lo orror de lo anno seguito, si è vista sumministrare a la povertà; e a me, in cotal penuria di pane, benché si sapesse la gran somma barratami in Francia e in Inghilterra, è stato intertenuto il premio che io ritrassi da lo imperadore solo per avervi lodato. Ma, se si sopporta il levarmisi i doni guadagnati nel celebrare l'alte vostre virtù, che mi si farebbe se mi si ordinassero per altre? Egli è pur vero che, per amor de la fama, non solo tenete a vile il dare dei gran guiderdoni, ma sprezzate per accrescervela i pericoli de la morte; consentite in suo pregiudizio che mi s'indugino le cose che non vi appartengono. Io favello a la sicura, perché io son libero e perché ne lo interesso de la fame (principessa de le miserie) la vergogna pon da canto il rispetto. Ma io sto allegro, peroché, tosto che vediate la figura e subito che leggiate la vita de la avvocata vostra, son vendicato. Conciosia che nel vederla e nel leggerla, commosso da lo artificio di cotale statua e dal sudor de le mie fatiche, sentirete tanta compassione per aver sofferto che io patisca quanto io ho avuto disagio patendo. Or, se voi sète quello amico del ben fare che vi tiene il mondo, comandate che mi si mandi e la pensione e i duecento scudi, ché altra vecchia cortesia non chieggo. E circa il libro compostovi, altro nuovo pagamento non voglio. Ma perché egli è noto (col testimonio de la vostra parola) come la mia modestia non è men grande in chiedervi che si sia la vostra volontade in darmi, la fornirò con dire che il volume uscirà presto de le stampe e verrassene a dimostrare a la Eccellenza Vostra con quali e con quante vere laudi ho saputo ragionare di Alfonso d'Avolos, di Maria di Aragona e dei figliuoli concessi da la grazia di Cristo ai meriti loro.</p>
<closer><dateline>Di Vinezia, il 25 di ottobre 1540.</dateline></closer></div1>
<div1 type="epistola"><head n="C">C</head>
<opener><salute>AL GRAN MARCHESE DEL VASTO</salute></opener>
<p>Io ho caro, signore, che, nel non venire mai a fine di ciò, che promette a questo e a quel principe quello e questo virtuoso, si conosca il tosto giugnere a capo di quanto gli viene osservato da me. È forse sogno il mio comporre una opra con più prestezza che altri non la stampa, e che sia il vero ci resta anco da imprimere due fogli di quel che compii quindici dì sono. Ma se mi si dicesse: “Egli è uno anno che il tuo benefattore ti impose cotal fatica”; risponderei che la truffa fattami avria cavato di sesto una repubblica, non che un ser poeta. E ben ne sono io andato a non uscir dei gangari sì per la collera come per il danno. Disse un che udiva biasimar le labbra asciute d'un che entrava in campo: “Va', combatti tu per lui, e poi mi di' se si posson tener molli”. Certo io meritava che voi mi ametteste la scusa, quando l'avessi indugiata anco due dozine di mesi. peroché non comporrebbe il demonio, avenga che la sua diavolaria fosse perversata da sì bestial perdita, la qual mi ha trapassata sì bene che Ravenna, sentendomi ridere tre giorni doppo le nuove che io ne ebbi, esclamò: “Voi avete perduto tanti danari, e ridete?”. Onde lo chiarii con fargli intendere che io rideva devendo piagnere, per non avere animo di cardinale.</p>
<p>Or per venire a le lunghezze di Tiziano, grato riconoscitore dei beni ricevuti da la cortese bontà del Vasto, dicovi che la forza del suo esser ritenuto a Mantova ha causato lo indugio che si è messo tra il desiderio vostro e il debito suo. Egli mi menò pur ieri a veder la tavola, ne la quale sète visto parlare a lo essercito suso un pilastro: onde vi giuro per la somma dei vostri onori che, se ben le figure che si dipingono appaiono solamente ne le superficie, il pennello de l'uomo mirabile va con sì nuovo modo a trovare le parti che non si veggono ne la imagine che egli colorisce di voi, che ella, nel mostrarsi in tutte le membra tonde come il vivo, vi fa più tosto essere Alfonso che parere il ferro; ciò, con che sì buon pittore vi arma, è talmente simile al ferro, che il vero istesso non sapria discernere il natural dal finto, conciosia che i riflessi di piastre tali balenano e folgorono, e, folgorando e balenando, feriscono in maniera gli occhi che le mirano, che ne divengon ciechi, non che abbagliati. Intanto si può quasi giurare che molti dei soldati infiniti, in atto di stupido silenzio, vestiti e armati di varie sorti d'abiti e d'armi, levino il fisso del guardo da la maestà, che vi siede nel fronte aureo, solo per contemplare Francesco Ferrante unico splendore dei raggi de la vostra gloria. Chi mira come il Vecellio ha ritratto sì gran figliuolo appresso a sì alto padre, può giudicare non in che guisa stia uno angelo a canto a Dio, che sarebbe temeraria cosa a dire, ma in che gesto si recava Febo a lato di Marte quando la purità dei nove anni fioriva in lui con quella grazia con cui fiorisce sì semplice etade nel vostro illustre primogenito. Il suo tenervi la celata sparta da le piume, che nel mostrar di esser mosse dal vento paiono ripiene di natia morbidezza e di sì pronta vivacità che il. fanciullo dotato di celeste indole respira con ridenti luci, non altrimenti che si faccia mentre velo vagheggiate in carne e in ossa, onde son certo che tosto che lo vediate adorno di armadura destra e antica, la quale fregiata di perle e di gemme gli scopre le braccia e le gambe nel modo che negli archi vediamo averla i romani eroi, vi verrà voglia che egli ne abbia una tale. De l'aria e dei nuvoli, che sono ne la eccellenza de l'istoria, non parlo; né dei paesi usciti dal mio non men fratel che compare; né dei capegli, né de le barbe, né dei panni de le figure: peroché il far sì fatte cose è tanto proprio suo che la natura in ciò confessa d'averlo superiore non che pare.</p>
<closer><dateline>Di Vinezia, il 20 di novembre 1540.</dateline></closer></div1>
<div1 type="epistola"><head n="CI">CI</head>
<opener><salute>AL GRAN MARCHESE DEL VASTO</salute></opener>
<p>Eccovi, o signore, l'opera, che vi ho fatto, non qual pensaste forse ch'io vi facesse, né come avrei voluto farvi, ma nel modo che mi è suto concesso che io vi facci. E, s'avviene che non ci sia alcuno di quegli spiriti con cui desideravo che ella respirasse, scusate me, che per esser di carne non posso esplicare i concetti divini. Egli bisogna, a chi vuole, che il suo intelletto entri ne le cose di Dio: riempierlo prima di dottrine celesti, acciò possa rendersi capace a poterle esprimere, di poi sequestrare e purificar l'anima d'ogni affetto terreno. La qual cosa è dono tanto proprio di coloro che ne han parlato con la lingua de lo Spirito santo, quanto improprio a me, che ho tentato di scriverne con la penna de la fragilità.</p>
<p>Veramente l'ardire che mi faceva comporre in materia sacra, mi si è converso in timore, con ciò sia che tali imprese si debbono ai giusti e non agli erranti. Io tremo solo a pensare come voi, che sète una cosa sublime, un suggetto magnanimo e uno atto fatale, aviate spinto me ignorante a dire di quella vergine che amutì sì grave stuolo di sapienti. Onde, se voi non trovate la virtù mia ne la prova che una volta vi sète messo a farne, de la grandezza che io ho trovata la liberalità vostra ne la esperienza, che sempre ne feci, datene la colpa ad Alfonso d'Avolos, il quale ha voluto che io formi un libro intero d'una leggenda che non empie un foglio mezzo, tal ch'io vorrei che la sterilità di cotale istoria fusse stata imposta a lo studio di qualunche si voglia. Io non dico ciò per quel che altri si crede che mi paia saper più degli altri, ma per quel che gli altri stimano d'intender più di me.</p>
<p>Che potria mai fare lo stupendo artificio del divin Buonarroti nel dipignere in poco spazio un concistoro apostolico, non gli essendo lecito di vestire lo assiso pontefice né i sedenti cardinali d'altro che di rosso e di pavonazzo? Ecco, lo scriver mio sempre ne l'ire, ne le minacce, ne le prigioni, negli spaventi, nei supplizi e ne le morti, si sostien quasi tutto in sul dosso de la invenzione; peroché, oltre che ogni cosa che risulta in gloria di Dio è ammessa, l'opera, che in se stessa è poca, sarebbe nulla senza lo aiuto che io le ho dato meditando. Or come si sia, io vi mando il volume al nome vostro dedicato e a vostro nome composto. E nel mandarvelo me ne rallegro ne la maniera che me ne dolgo, per non potere anco mandarlo a colui che, per esser suta santa Caterina avvocata sua, come è di voi, me lo dimandò con istanzia fervidamente religiosa.</p>
<p>Io parlo di quel buon duca di Mantova, la real condizion del quale saria stata di più felice vita e di più beata memoria che veruna altra mai, se il generoso de la bontà di lui avesse men creduto al maligno de la fraude altrui. Egli, che fu di placida affabilità, di pronta cortesia, di dolce aspetto e di mansueta natura, non era per guardar punto de le cose postegli inanzi da la inumana malvagità di chi gli amministrava la buona fidanza, se l'ozio del suo mezzo e la pigrizia del suo fine non si inimicava con l'armi e con la fama del suo glorioso principio. Ma, perché è meglio il vedere la sposa di Gesù in cielo che il legger la sua vita in terra, essendo sì fatto principe lassuso, nel darmene pace mi inchino al soprano valore de l'altissima Vostra Eccellenza.</p>
<closer><dateline>Di Vinezia, il 26 di novembre 1540.</dateline></closer></div1>
<div1 type="epistola"><head n="CII">CII</head>
<opener><salute>A MESSER FRANCESCO PRISCIANESE</salute></opener>
<p>Io, fratello onorando, fino a qui mi son tenuto virtuoso, non per altro che per saper d'essere amato da le virtù del Guidiccione, del Molza e del Tolomeo, fiati del decoro, anime de le scienze e spiriti del giudizio; ma, nel sentire amarmi da voi, che sète il senso de la carità, lo affetto de la benivolenzia e la vita de l'amicizia, mi tengo buono ancora; e se ben conosco che l'amor che mi portate, è per buona oppenione che vi fa lodare i miei andari, onde non ne son degno, come voi, di quel, che io vi voglio per vero merito, che mi move a guardare le vostre bontà; piacemi sopra ogni cosa di avervi per testimone di ciò che vi par ch'io sia. Veramente il venir di voi qui mi fu prescritto dai cieli, la cui providenzia, vedendo che l'opera vostra (più necessaria a chi vuol diventare uomo, che non è l'acqua e il fuoco a l'uso degli uomini) non era a tempo a instruire la mia ignoranza, supplì col farvi comprendere come io, che non so piangere la fortuna mala né dolermi de la povertà pessima, mi vivo mercé di quella libera virtù che, avenga ch'io moia, farà fede che io non nacqui indarno.</p>
<p>Or, per tornare a la composizione comandatami dal marchese del Vasto, magnificenzia de l'umano genere, ecco che io ve la mando secondo l'obligo de la parola mia, e mandandovela vi scongiuro per quello affetto che ci ha legati insieme con la catena de la eterna fratellanza, a voler mostrarla a Ravenna e a Ridolfi, cardinali senza menda e signori senza avarizia; peroché mi basta che la loro clemenza biasimi la vergogna de la fiamma, che non abruscia le gote di coloro che mi aborriscono, non per i fregi che il giusto de la mia penna gli ha fatto in su la faccia del nome, perché eglino, che non ebber mai titolo di lode, sanno bene ch'io gli ho debitamente vituperati; ma per avere introdotto il leggere le cose di Cristo là dove il temerario de la ipocrisia, che gli essalta, non è atto a introdurle. Egli è chiaro che saria poco lo inginocchiarsi ai piè di quei vasi di elezione, assunti in grado per avere la simulazione nel volto, la menzogna ne la lingua e la fraude nel cuore; se pur una carta dei volumi, che Iddio mi spira a comporre, uscisse fuora segnata con la degnità di quegli arroganti, che, invece di amare i buoni, perseguitano chi non gli odia. Onde ho più paura ne lo scrivere le istorie sacre, che non ho avuto piacere nel cantare i lor vizii; conciosia che con l'uno stile gli feci noti, e con l'altro gli faccio infami.</p>
<p>Ma spero (se le stelle non ci rubano lo effetto de le promessioni loro) che Roma, non più refugio de le genti, non più madre de le virtuti, non più patria de le generosità, non più capo del mondo, non più albergo dei santi, e non più seggio di Cristo, ritornarà, noi vivendo, e seggio di Cristo, e albergo dei santi, e capo del mondo, e patria de le generosità, e madre de le virtù, e rifugio de le genti, per la qual cosa i giusti essulteranno ne la felicità di cotal giorno, e io correndo a la corte, che or fuggo, nel concilio degli amici veri alimentarò il mio animo con la dolcezza de la conversazione dei chiaro Aldovrandini, del buon Nardi, del giusto Giannotti, de l'ottimo Pescia e del perfetto Becci. E mentre Lodovico, Simone, Donato, Iacopo e Salvestro, uomini di integra fede, di singular valore, di prestante senno, di illustre grido e di cristiana pietade, non isdegnando il mio comerzio, mi accettaranno nel collegio loro, fornirò di rallegrarmi ne la conoscenza del gentile Nicolò Ardinghelli, conditor dei costumi, spirito del sermone, modestia de la gioventù e osservanza de la religione.</p>
<closer><dateline>Di Vinezia, il 27 di novembre 1540.</dateline></closer></div1>
<div1 type="epistola"><head n="CIII">CIII</head>
<opener><salute>A MESSER FRANCESCO MARCOLINI</salute></opener>
<p>È possibile, compare, che io, naturale aversario degli invidi, cominci a diventare invidioso ne la etade che sopra ogni altro vizio dee aborrir la invidia? Adunque io, che non gusto maggior piacere che quello che io prendo ne lo esser invidiato, debbo affliggermi ne lo invidiare gli onori, che il grido de la fama non men pubblica che perpetua apparecchia al nome de lo egregio Alunno? Ma chi non lo invidiaria, avendo egli trovato la virtù d'una nuova pazienza e la maniera d'una strana facilità? Per il che gli intelletti vaghi di peregrinar dietro a l'orme del gran Petrarca, prenderanno ne la commodità de le sue vigilie il medesimo refrigerio che prova l'uomo errante quando, gittato dal soverchio de la stanchezza a piè di quel monte che vorrebbe salire, non pur si sente porre da la compassione del pastore sopra una de le giumente da lui guidate, ma vede ancora portarsi dove si credeva che lo conducesse la lena de le gambe proprie. E perché il sudore, che versa lo ingegno ne lo essercitare le acutezze dei suoi spiriti, è noia de la mente, e non affanno de le membra; la pietade mostrata dal ferrarese messer Francesco inverso di coloro, che s'intricano nei modi usati dal toscano poeta, avanza tanto la detta carità pastorale, quanto l'eccellenze de l'animo superano le qualità del corpo.</p>
<p>Ma egli è stupendo a dire e impossibile a credere come nel pelago, nel quale hanno pescato tutti gli ami de l'altrui avertenze e tutte le reti de l'altrui fantasie, non lasciando luogo intentato, né senza l'esca de la diligenzia, il prefato uomo abbia saputo ritrarne sì bella, si buona e sì lodata preda. Veruna industria, niuna sollecitudine, né alcuna avarizia scelse giamai nei fondi de l'Ermo, nei liti di Pattolo e ne le rive del Gange miche auree, scaglie dorate e arene d'oro, che agguagliassero di pregio, di vaghezza e di splendore lo infinito numero de le illustri osservazioni uscite da le magne fatiche sue. Talché si può dire che sì fatta persona abbia ridotto negli ordini loro tutte le stelle sparte a caso nel cielo de la petrarchesca poesia; solo perché esse infondino nei dotti pensieri dei seguaci di lei il beneficio del premio, la clarità de la lode e la riputazion de l'onore. E perciò datele a le vostre stampe, ché certo non ci potria entrar composizione di più raro grado né di più singular merito. Intanto egli (che, per esser la grazia degli studi de l'aritmetica e la gloria de l'arte de lo scrivere, ha nobile intertenimento da l'ordine grave di questo sempiterno senato) fornirà d'involare tanto tempo a l'ore del sonno, che dedicarà nel teatro del giudizio comune la immensa machina, che tuttavia fabrica il suo maraviglioso intelletto, mostrando in un corpo istesso ciascuna voce del Dante, del Petrarca e del Boccaccio: cosa di più cara ad altri che a lui non saria quella di chi cercasse di mettere insieme quante onde feriscano i raggi del sole e de la luna ne lo spazio d'un giorno tranquillo e ne lo intervallo d'una notte serena.</p>
<closer><dateline>Di Vinezia, il 27 di novembre 1540.</dateline></closer></div1>
<div1 type="epistola"><head n="CIV">CIV</head>
<opener><salute>AL PRISCIANESE</salute></opener>
<p>Se voi, messer Francesco, non sapeste che le bugie, che dicono le stampe, simigliano a quelle che escono a le promesse dei signori, mi vi scusarei circa il non mandarvi ora l'opera che tosto vi mandarò. Ma più lacerata da la ignoranzia de la impressione, che non è lodato il libro di voi dal giudizio dei buoni, onde col fornir di immetriare i pedanti, si è cominciato a leggere ne la academia di Spilimbergo, e qui in due o tre scole; la qual cosa mi piace, come son certo che piacerà a voi nel vedere in che modo, con che affetto e con qual voce onoro gli amici vostri e i padroni miei. Ma perché il Priscianese è lo spirito de la fama, che trombeggia il merito del quadrante, voglio che esso favorisca, in premio de la memoria che io ne ho, lo apportatore di questa ne la maniera ch'io favorirei qualunche mi portasse una de le vostre. Egli, che non ha di frate se non la cappa, oltre lo esser nobile, è uomo di lettre buone, di natura modesta, di conversazion cara, di bontà cristiana e di religion somma. Sì che abbracciate la Sua Riverenza, la cui sobrietà di vita e d'animo tiene nel cor mio poco men del grado che vi teniate voi. Intanto io vi giuro, per la eternità de l'amicizia vostra, che mai ricevei presente che mi rallegrasse qual mi rallegrò lo udir per la lingua del vostro avviso il non esser io uscito di fantasia al veramente ottimo cardinal Ridolfi, i sacri piè del quale spero anco basciare; perché ben posson creder gli uomini quel che gli giurano i cieli.</p>
<p>Certo la gentil condizion di sì magnanimo signore, con il rammentarsi di me pur troppo ingrato agli oblighi ch'io tengo seco, dimostra che i benefattori amino più quegli che essi beneficano, che i beneficati coloro da cui ricevono i benefizii. Peroché l'amore dei suoi pari nasce da la virtù, e la benivolenzia dei miei simili dal guadagno. Onde è forza che l'affezion di lui s'avanzi tanto sopra la dilezion di me, quanto l'onesto s'avanza sopra l'utile. Come si sia, la riverenzia, che sempre ebbi non solo a le degnità grandi e a le qualità gravi di monsignor reverendissimo, ma a l'azioni splendide e ai costumi egregi di Luigi e di Lorenzo, suoi generosi fratelli, è stata sempre nel mio pensiero, nel modo che l'avete udita da le mie parole. E avvenga che in me sia parte alcuna di nome, onde la casa loro non si vergogni de l'esser io creatura sua, me ne consolo se non me ne attristo.</p>
<closer><dateline>Di Vinezia, il 28 di novembre 1540.</dateline></closer></div1>
<div1 type="epistola"><head n="CV">CV</head>
<opener><salute>A MESSER BONIFAZIO DA NARNI</salute></opener>
<p>Tutto il dispiacere che io, o fratello, avevo ne l'animo nel caso del non intender io cosa alcuna di voi, si è convertito in piacere mercé de le lettre, che la mano vostra ha scritte al nostro non men fratello che amico messer Girolamo Romano. E tanto più me ne son rallegrato quanto il ricetto, che avete, è più degno a la vostra qualità e più securo a la vostra vita che altro luogo che sia. E però attendete a star sano e a sperare in Dio, ché ben verrà tempo che la guerra e il disagio, che vi tiene in bando, vi renderà a la patria in pace e in commodità. Egli è certo che nel finito mondo ogni cosa ha fine e, avendolo, è forza che, sì come la calma si tramuti in tempesta, che anco la tempesta si cangi in calma; onde non è dubbio che i rancori, nati nei petti vostri e degli avversari di voi, non ritornino ne le unioni de la concordia, perché gli uomini in ultimo dei loro combattimenti si gettono là talmente stracchi e disfatti che altro non bramano che potersi vivere senza sospetto e senza affanno. Oltra ciò, lo essere in poi l'anima, de la quale niuna cosa è di più prestanzia né di più divinità, non comporta che qualche volta non ci ricordiamo de la differenzia messa da Cristo tra noi e le bestie. Onde la rimembranza di ciò ne sveglie dal core le radici de l'odio e piantaci quelle de la carità. Dipoi i travagli, il patire e gli anni destano, in chi travaglia, in chi patisce e in chi invecchia, lo spirito de la prudenzia. il cui consiglio, scegliendo il ben dal male, a quel si appiglia, che sempre giova e mai non nòce. Sì che acquetisi la mente vostra, recandovi le rovine passate in augurio de le prosperità future; e s'egli avviene che il pensiero errante vi rinfreschi ne la memoria le arsioni, i guasti, le rubarie, le violenzie e le morti causate ne le vostre case, ne le vostre possessioni, nei vostri mobili, nei vostri onori e ne le vostre carni, riposatevene con lo aver ridotti i nimici propri a simil termine e a condizion peggiore; né vi si rapresenti ne la fantasia la necessità in cui la natura de lo esilio tiene i suoi partigiani, perché non si può dir miseria quella di colui che, mendicando, è indegno di tal calamità. Ma non vi crediate che, se ben vi parlo ne la materia che vi appartiene, che io non abbia compreso nei giorni, che avete peregrinato in questa città, la constanzia de la vostra fortuna ria. La quale sopportate con quella fortezza che si dee usare inverso la sorte felice: testimone la vita lieta menata da voi a onta de lo influsso, che vi ha potuto tòrre la robba, ma non la generosità. E però amore, il quale è duolo allegro, ragione insana, timidità ardita, piacer noioso, luce oscura, gloria inlaudabile, sanità inferma e rimedio che morendo vive e vivendo more, vi ha dato talor più fastidio che la controversia de la nimistà. Ma perché il diletto di lui è una piacevole giocondità assistente nei sensi, i cui movimenti, agitandogli con le soavitadi sue, gli riempie di dolcezza ineffabile. Benché nel ricordarvi per ultimo che il mele de la femina è più amaro che il fele de la morte, pregovi che facciate riverenzia in mio nome al signor Gianantonio Orsino, a le splendide azioni del quale son molto divoto.</p>
<closer><dateline>Di Vinezia, il 2 di decembre 1540.</dateline></closer></div1>
<div1 type="epistola"><head n="CVI">CVI</head>
<opener><salute>A MESSER GIOVANNI SANTA GIULIANA</salute></opener>
<p>Io ho ricevuto, amico carissimo, la vostra carta e i versi del Capo di Vacca; e perché il presente dei versi di lui e de la carta di voi è grande, vi rendo tante grazie de l'un dono e de l'altro quante lagrime mi trasse già dagli occhi la dolcezza de le rise circa la baia de la canella: la beatitudine de la quale per aver trionfato dentro al rovescio de la più bella medaglia del mondo, oltre la leggenda, merita le lampane e il tabernacolo con le imagini e con le tavolette intorno, come le reliquie di Roma, non che di Venezia. Egli è certo che la ciancia, che fa quel fatto al dietro via degli amalati, mi saccomannò la metà del capogirlo; ma la novella de le nuove composizioni me ne svalisgiano in tutto. Peroché altro è l'avere inteso i bei tratti del Cardino magnifico e altro lo avergli letti: e sappiate ch'io, che mi feci ognor beffe del gracchiare per “<hi rend="italic">in bas</hi>” e per “<hi rend="italic">in bus</hi>”, mi son talmente imbertonato de la sua poesia per lettra che delibero di gittarmi ne le braccia de la lingua romana del mio Priscianese, uomo di inaudita cortesia e bontade. E tosto che io me ne senta caldo caldo, vo' tormi tale iscorpacciata de lo endecassillabo cardinesco che ne verrà pietà a le elegie e ai distichi latini, non che agli esametri e a i pentametri volgari. Mi par mille anni di esser dotto, solo per confabulare con il suo per tratto “<foreign lang="lat">huc et huc</foreign>” e “<foreign lang="lat">usque et usque Titilans vasti pelaqi tentiginem submersis digitis</foreign>” eccetera. Peroché standomi nei soliti panni ho più paura del “<foreign lang="lat">subdo subdo, reddo reddo</foreign>”, che Sua Signoria ha beccato suso in Catullo, che non hanno i contadini del “<foreign lang="lat">visibilium et invisibilium</foreign>”, il quale gli sciorina adosso il biscantare il Credo del prete. Or veniamo a lo io non so se me lo battezzi istrammotto o sonetto, peroché nel pizzicare del sonetto e de lo strammotto non lo chiamo grottesca ermafrodita per non far torcere il grifio ai pisciaquindi e ai cacaquinci. La cui buona memoria solleticano le Muse con i ramuscelli d'alloro isnellamente e inchinevolmente, “per sé il dì parlò per non dormire e mi, poetando, non vorria fallire” dice il sozio, e, nel dirlo, mi dà la vita, poi che in sì fatto intingolo non ci è il pepe di “sovente”, né di “uopo”: peroché “è meglio bere al suo nappo di legno che a l'altrui coppe d'oro”, e “più risplende il vestir dei cenci propri che il rilucere dei drappi che si rubano”. Che aviam noi a fare con quel che non è nostro? Chi afferma per agile camminatore colui che sempre andò a cavalcione su le spalle al compagno? E chi non sa che una contafavola impiastrata dal beletto d'altri simiglia una topaia adobbata de le tappezzarie dei vicini, onde nel vedercisi l'arme di quello e di questo, da questo e da quello si pubblica la povertà di chi se n'è fatto bello? E perciò ciascuno, che pazzeggia col poetizzare, devrebbe piantarsi in uno stile di suo patrimonio, e con quello dar fuoco a le girandole degli stessi ghiribizzi, lasciando abbaiare le frenesie del prossimo nei figli loro. Ecco il Burchiello (le cui fanfalughe si leggeranno sempre, da che sempre scuffiò il pane da la sua farina) fu ladro per arte e non per natura; e che sia il vero, egli rubbacchiò per mostrare ai ceretani esser non men male il furar le cappe ai vivi che le fatiche ai morti. Insomma io voglio che pre' Biagio Iuleo, capellano d'Apollo, facci una scampanata in Parnaso, da che i dì nostri hanno pur letto una cantilena iscarrognata di fiori e di frondi; e però congratuliamoci con la pioggia che tenne confitto in casa sì fatto gentiluomo, onde partorì sì brave cose. Peroché se il sole sbucava quel dì fuora, se gli toglieva la occasione del comporle, tal che l'età nostra si rimaneva tra le forbici del “non lo disse il Petrarca” in eterno. Ma ora, mercé de lo amico, può far le fica a chi non esce di regola “<hi rend="italic">unquanco</hi>”. Or, lasciando le frascarie da parte, vi prego che mi facciate servitore di sì dolce persona, come sono del conte Lodovico e del conte Silvio, creature illustri; non vi scordando di salutarmi il signor Sperone, decoro de la gravità degli inchiostri.</p>
<closer><dateline>Di Venezia, il 12 di decembre 1540.</dateline></closer></div1>
<div1 type="epistola"><head n="CVII">CVII</head>
<opener><salute>A MESSER GIORGIO, PITTORE</salute></opener>
<p>Lo desiderio, ch'io ebbi sempre circa il conoscere un buon dipintore de la mia patria, è stato, o figlio, adempiuto da la bontà di Dio; onde lo ringrazio, e ringraziandolo supplico la sua misericordia che dia vita prospera a voi, che sète l'uomo che io cercava. Intanto vado pensando al continuo crescere de la virtù vostra, il cui fare migliora nel disegno, ne la invenzione e ne la pratica con veemenzia incredibile, tal che in breve si può sperar di voi molto più che non ci promette la carta de <title>La manna che piovve nel deserto</title>, ne la quale ci sono tre avertenze le quali tirano la considerazione a trasecolare del giudizio che ve le ha fatte esprimere con lo stile de l'arte.</p>
<p>La prima è lo stupore che apparisce ne lo allargar le mani e ne lo alzar le ciglia de le turbe trasformate dal miracolo nei gesti de l'ammirazione. La seconda si dimostra ne le grazie che Moisè ne rende al cielo, onde ne lo stender de le braccia, nel congiugner de le palme e ne lo affissar del viso se gli scorge nel fronte l'affetto e de la mente e del core e de l'anima. E la terza è posta negli atti con cui le turbe ricolgono, ripongono e portano la composizione de la substanzia divina.</p>
<p>De la bellezza dei vasi non parlo, avenga che non saprei dire in che modo i garbi, che gli dànno forma, corrispondino a la proporzione che si richiede a l'antiquità de la foggia con che fate che varia l'un da l'altro e quel da quello. Io, per me, nel guardar le figurine che egli portano in capo, veggo una schiera di villanelle venirsene da la fonte con i lor orci pieni. Né vi crediate ch'io non abbi dato cura a l'aria de le giovani e a le cère dei vecchi che intervengono in sì mirabile istoria. Né manco ho lasciato di mirare con quale e con quanta discrezione distinguete l'età dei sessi differenti. Lo ignudo che, chinato in terra, scopre il dinanzi e il di dietro, per esser, in virtù de la forza facile e con grazia de la sforzata facilitade, calamita degli occhi, nel rincontrarsi nei miei gli ritenne a sé fin che lo abbagliarsi gli rivolse altrove. È di gentile andare la maniera dei panni, di che velate e scoprite le membra, secondo che la intelligenzia dei buoni usa di velarle e di scoprirle. Insomma voi vi sète portato di sorte nel foglio mandatomi, che quello dove il veramente dolce e grazioso Rafaello disegnò simil cosa, non lo supera di tanto che ve ne aviate a dolere.</p>
<p>Ma perché tutto è dono di Cristo, riconoscetelo con l'umiltà che si debbe. Or, per rispondere a Sua Eccellenza, che sì spesso vi ramenta il mio non iscrivere, dico che io manco di sì debito uffizio in dispregio de la crudeltà di quella fortuna, che me la fa sì poco accetto. Ben che il biasimo, che egli acquista nel consentir la mia povertà, pareggia il disagio che io provo ne la miseria.</p>
<closer><dateline>Di Venezia, il 15 di decembre 1540.</dateline></closer></div1>
<div1 type="epistola"><head n="CVIII">CVIII</head>
<opener><salute>AL MARCHESE DEL VASTO</salute></opener>
<p>Egli è pur vero, signore, che i cieli sforzono gli animi altrui a riverirvi non a lor dispetto, ma a un certo modo che, se ben questo e quello vede quanto è pericolosa la pratica signorile, non si può tenere di non isviscerarsi il petto per offerirvi ogni suo fervore. Testimonio il Nardi, vecchio venerabile, il qual mosso da la cagion sopradetta, ne lo intitolarvi il suo Tito Livio, antividde il levarsegli dei cinquanta scudi e dei cinquanta altri che gli davano l'anno due gran personaggi, e antivedendolo ha più tosto voluto rimanersene senza che non dedicarvelo.</p>
<p>E, per venire a me, dico che ancora che io mi sia continuamente arrabbiato nel pensare come sia possibile che mi neghiate quel che mi ha dato lo imperadore, non ho potuto fare di non distillarmi lo intelletto a compiacenza del volume impostomi. E per parermi cotal soma intollerabile a le spalle di Tomaso, non che a le mie di poco peso, ci ho aggiunto la figura, che insieme con la <title>Vita</title> de la santa, che non vi si è mandata più tosto per il gran tempo andato in gettarla di bronzo e in nettarla nel modo che vedete. Come si sia, io vi prego ad aver caro il presente; conciosia che la volontà supplisce in tutto quello che manca il dono; il qual se ne viene accompagnato dal quadruzzo, che v'indrizza Tiziano, accioché egli con la vaghezza sua intertenga gli occhi vostri fin che si fornisce la tavola grande, che veramente sarà di corto.</p>
<p>Ma dove lascio io messer Gianfrancesco del Saracino, splendore de la generosità, e degno di esservi in grazia quanto altra persona che ci sia? Ella è sì de la sua mente e de la sua anima la divozione dimostratavi dai suoi detti e dai suoi fatti, che Cristo si scordaria tanto di voi quanto voi vi ricordaste di lui, che pate circa la profession mercantile ne l'onore e nel commodo. Ma per saper io d'essere inteso col non dirne altro, bascio le mani di Vostra Eccellenza.</p>
<closer><dateline>Di Venezia, il 22 di dicembre 1540.</dateline></closer></div1>
<div1 type="epistola"><head n="CIX">CIX</head>
<div2 type="epistola">
<opener><salute>AL MAGNIFICO MESSER NICOLÒ MOLINO</salute></opener>
<p>Ancora, o signore, che il mio por mano nei versi e ne le rime sia tanto di oltraggio a le muse, che lo sopportano, quanto di biasimo a me, che ne compongo; vedendo come lo stile di Tiziano ha mirabilmente ritratto il mirabile Vincenzo Cappello, non mi son potuto tenere di non farci suso il seguente sonetto. Conciosiaché passaranno più secoli, che non siam vissi anni, prima che Iddio permetta che questa sola città si adorni d'un sì egregio senatore e d'un sì nobil pittore. Ma, s'egli avviene che ne le tenebre di cotal ciancia appaia alcun lume di poesia, mettetelo a conto del suggetto. La cui divinità mi è suta al debito de lo ingegno quel che è lo sprone a la tarda pigrizia del cavallo, e il soffiar del vento a la piccola quantità del fuoco. Ed è certo che la maestà de lo aspetto di quello e la eccellenza del colorir di questo movano in modo chi le contempla che è forza di esclamare le lor laudi o con la lingua o con la penna. Onde merito scusa, se, per avermelo paruto comprendere ne la sembianza de l'uom clarissimo, ho tentato di esprimere quel movimento, che in benefizio de la patria, in gloria de la religione, e in memoria di sé fece a la Prevesa il suo consiglio grave e il suo animo invitto. Ma, se in virtù di sì fatte azioni il buon vecchio si vive nel core di quegli che non lo vidder mai, che debbe egli fare nel vostro, che gli sète nipote?</p>
<closer><dateline>Di Vinezia, il sacro giorno di Natale 1540.</dateline></closer>
    </div2>
<div2 type="poesia"><lg type="sonetto"><lg type="quartina"><l>Quel senno illustre, quel valore ardente</l>
<l>(Qual sa Cesar, e Pier con Marco uniti),</l>
<l>Mòstro dal gran Cappel nei salsi liti</l>
<l>Onde tremâro i legni d'Oriente,</l></lg>
<lg type="quartina"><l>Risplende in questa sua forma eccellente,</l>
<l>Mossa coi propri spiriti graditi,</l>
<l>Da Tizian sì vivamente usciti</l>
<l>Ch'ognun di lor respira, intende e sente.</l></lg>
<lg type="terzina"><l>Però scorgesi in lei (oltre lo ingegno,</l>
<l>Oltre l'ardir, con cui suase il Doria</l>
<l>A darsi l'ale e a tòrre al Turco il regno)</l></lg>
<lg type="terzina"><l>Qual per Cristo s'armò, a quanta gloria</l>
<l>La patria alzava, e come a l'uomo degno</l>
<l>Il vetato combatter fu vittoria.</l></lg></lg></div2></div1>
<div1 type="epistola"><head n="CX">CX</head>
<div2 type="epistola">
<opener><salute>A MESSER LUIGI ANICHINI</salute></opener>
<p>Io vi mando, amatissimo fratello, il sonetto fatto a santa Caterina, il quale mi si chiede per lettre vostre costì da Ferrara. Ma io mi dolgo di non poterlo accompagnare con uno di quei presenti che si richieggono ai commodi de la lodata e ammirata vostra vita e virtù. Certo che se in me fosse la facultà che non c'è, vedreste negli effetti che io non ho basso l'animo come la fortuna. Benché non accade che io ne informi voi, peroché sapete meglio la grandezza di lui che non sa egli medesimo. Ma assai è il mio potere, non mi negando la speranza quel che mi persuade il desiderio; sì che leggete i versi chiestimi. Intanto andrò nutrendo il giudizio, che io tengo nel disegno, con la maraviglia di cui è per pascerlo la impronta de lo intaglio mirabile che di Ganimede in sì bel lapis avete fatto. Ma gran torto riceve sì nobile opra da lo acuto che non è tale ne la mia vista, che per lui si possa penetrare a la diligenzia de le sue incomprensibili sottigliezze. Or state sano, e raccomandandomi al mio dolce, caro, cortese, amorevole, leale, valoroso e ottimo messer Alfonso Correggiaro, ditegli che in cambio de la villania, che, col non mai avergli scritto ho fatto a la infinità degli obblighi che io ho seco, accetti il perdono che gliene chieggo con tutto quel core con cui bramo di vederlo e di abbracciarlo.</p>
<closer><dateline>Di Venezia, il 30 di dicembre 1540.</dateline></closer>
    </div2>
<div2 type="poesia"><lg type="sonetto"><lg type="quartina"><l>Tu ch'odiasti egualmente il corpo e 'l mondo</l>
<l>Per veramente amar l'anima e 'l cielo,</l>
<l>Onde l'ardor di si fervente zelo</l>
<l>Ti fe' il martir più che il regno giocondo;</l></lg>
<lg type="quartina"><l>O spirto solo agli angeli secondo,</l>
<l>Ch'hai il puro ed umil tereno velo</l>
<l>Sul monte, ove Mosè tremante e anelo</l>
<l>Udì di Dio l'alto sermon profondo,</l></lg>
<lg type="terzina"><l>Impetri dal Signor la tua mercede,</l>
<l>Che il buon d'Avalo Alfonso ormai sia visto</l>
<l>Mover per l'Asia il generoso piede,</l></lg>
<lg type="terzina"><l>A ciò consacri, doppo il santo acquisto,</l>
<l>La statua pia de la cesarea fede</l>
<l>Incontro al sasso u' fu sepolto Cristo.</l></lg></lg></div2></div1>
<div1 type="epistola"><head n="CXI">CXI</head>
<div2 type="epistola">
<opener><salute>A MESSER IACOPO SANSOVINO</salute></opener>
<p>Io vi mando il sonetto sopra la figura de la santa, che voi mi avete fatta e donata. E caso che nei suoi versi troviate cosa buona, datene la colpa non a lo ingegno, con cui vi par ch'io l'abbia composto, ma al debito mio e al merito vostro; perché l'uno mi ha insegnato le rime e l'altro dato la materia da farle. Anzi lodatene la vergine de la quale si parla, che, sì come ha infuso in voi grazia da poterla ritrarre, così ha largito in me dono da saperne scrivere.</p>
<closer><dateline>Di Venezia, il 13 di genaio
       1541.</dateline></closer>
    </div2>
<div2 type="poesia"><lg type="sonetto"><lg type="quartina"><l>Chi vòl vedere quel real pensiero,</l>
<l>Quel pudico voler, quel zel fervente,</l>
<l>E quel animo in Dio costante e ardente,</l>
<l>Ch'offerse Caterina al martir fèro,</l></lg>
<lg type="quartina"><l>Contempli il suo bel simulacro altero,</l>
<l>Che posa e gira in atto sì vivente,</l>
<l>Che discopre quel core e quella mente</l>
<l>U' Cristo le stampò la fede e 'l vero.</l></lg>
<lg type="terzina"><l>Certo nel rimirarlo iscorger parmi</l>
<l>Qual le virtù di lei note e segrete</l>
<l>De le ruote ischernîr gli orrori e l'armi</l></lg>
<lg type="terzina"><l>Immortal Sansovin, voi pur avete</l>
<l>Mostrato al mondo come ai bronzi e ai marmi</l>
<l>Non men senso che moto dar sapete.</l></lg></lg></div2></div1>
<div1 type="epistola"><head n="CXII">CXII</head>
<opener><salute>AL CAPITAN PALAZZO</salute></opener>
<p>Io, figliuol carissimo, ho ricevuto per ordine de la cortesia vostra le due dozzine di coltelli, e, perché l'una sorte e l'altra sono di quella semplicità di lavoro ch'io voleva, gli ho avuti così cari che ve ne ringrazio come se rilucessero ne l'oro, di che vorreste che fossero per più sodisfarmi; peroché tutte le cose piccole date con volontà grande si posson dire preziose, avenga che l'animo di colui, che dona nel modo che a me ha donato il vostro, si converte realmente nel dono, onde chi lo riceve va godendo del cor d'altri, che più vale che alcun presente di gemme. Conciosiaché ne l'uomo non è pegno più caro né facultà più nobile che l'affetto de la buona intenzione, il fervido zelo de la quale è sì infiammato del desiderio che, circa il perpetuare la effigie e il nome de lo splendido signor Girolamo Martinengo, ha il pennello di messer Tiziano e la penna mia; che io ed egli (a fine che si mova a degnarsi che noi entriamo a dipignerlo e a scriverne), ve preghiamo che gli diciate in vece nostra che ci facci mercé d'un corsaletto fornito di celata e di bracciali bene a l'usanza dei dì d'oggi; ma puramente bianco. E forse, col fargli simil richiesta, noi pacifici auguriamo la guerra tanto da voi bramata nel mondo. Onde i principi, preoccupati da strani, da intollerabili e da perversi rancori, dopo molto silenzio ci daran pur dentro. Intanto il predetto pittor unico contrafarà nel quadro del chiaro marchese del Vasto l'armadura, che aspettiamo poco di poi al giugner di questa.</p>
<closer><dateline>Di Venezia, il 15 di febraio 1541.</dateline></closer></div1>
<div1 type="epistola"><head n="CXIII">CXIII</head>
<opener><salute>AL SIGNOR SEVERINO BONER</salute></opener>
<p>Se io, che soglio in ogni sorte di cortesia usatami dimostrarne molto sollecita gratitudine, ho pur troppo tardato nel ringraziar, o signor magnanimo, di quella che, rispettando me, usaste al mio creato, diasene la colpa a lo sdegno, nel qual mi pose il suo venire in Cracovia senza averne commessione; onde, avendolo fino a ora tenuto assente da la conversazion mia, non mi ha potuto contar più tosto l'obligo ch'io tengo con i vostri stupendi andari. Le insolite generosità dei quali empiono talmente dei suoi odori il mondo, che il grido publico confessa che la natura non conferì mai il bene de la magnanimità a uomo che servasse più il suo decoro di voi, che infiammato dal fuoco di cotanto dono, per sempre dilettarvi e per tuttavia rallegrarvi in esseguire e in pensare le cose grandi, meritate il titolo di magnanimo. E perché la magnificenzia è bellezza e diadema di tutte l'altre virtudi, nel possederla voi realmente, risplendete con i raggi de la vera gloria. Ed è certo che non si puote aver tra noi più alta corona né più caro ornamento che il titolo sopradetto; avenga che, nel dirsi a un “magnanimo”, se gli dice “buono a sé e benefattore ad altri”. Adunque, essendo voi (con somma preminenzia de la propria nobiltà, del proprio grado e de la propria ricchezza) e benefattor d'altrui e buono a voi medesimo, oltra che vi è lecito sperare ogni gran premio da Dio, niuna lode, niuno onore e niuna riverenza potrà mai tanto lodarvi, tanto onorarvi e tanto riverirvi, quanto convien che voi siate e lodato e onorato e riverito. Onde io, giusto il poter di quel poco scriver ch'io so, per esser di comune debito il farlo, non mancarò di porgervi al nome tributo di continuo inchiostro, riputandomi ciò per singular favore; conciosiaché voi solo precedete a la riputazione di qualunche alamanno si abbia trovato le maraviglie de l'arti: ché altro sono le industrie de lo ingegno e altro l'azioni de l'animo. È gran differenzia tra la invenzione, verbigrazia, de l'artegliaria e quella de la liberalità: peroché l'una imita gli spaventi de le furie celesti e l'altra gli alimenti de le grazie divine. Onde voi, che per via di cotal mestiero sollevate più persone, che quella per opera di sì fatto essercizio non abatte genti, sète degno di essere deificato ne la eternità de la memoria, come un Giove terreno.</p>
<closer><dateline>Di Venezia, il 17 di febraio 1541.</dateline></closer></div1>
<div1 type="epistola"><head n="CXIV">CXIV</head>
<opener><salute>A MESSER CLAUDIO TOLOMEI</salute></opener>
<p>Parendomi, o signor mio, che le voci vive del celebre Priscianese portasser con seco maggiore autorità che non è quella dei miei fogli morti, imposi a la dolcezza de la sua umanità che vi salutasse in mio nome; il che avendo fatto lo ringrazio, benché era forse meglio che egli se ne fosse scordato o che io non gliene avesse imposto, peroché il non ricordarsene egli o il non imporgliene io a voi toglieva la noia de lo scrivermi e a me la temerità del rispondervi; ché, sì come non è lecito di provocare la riverenza d'uno uomo dotto a mandar lettre a la indegnità d'una persona ignorante, così non è onesto che una persona ignorante indrizzi ciance a uno uomo dotto; ma s'aviene che le cortesi e le benigne carte vostre mi abbin voluto mostrare come esse non sono avare né superbe, dico che ciò non accadeva, peroché le vecchie conoscenze non han bisogno di nuovi testimoni. Come si sia, nel riceverle e nel leggerle ne ho preso più piacere che se, asceso in cielo, avessi veduto la bellezza de le stelle e la natura del mondo. Avenga che la mia mente si esercitò sempre in pensare di esservi in modo cara, che le parole vostre nel ragionar di me fusser cagione che io, oltra il diventarne altero, gustassi la manna di quelle consolazioni, che i veri affetti de la benivolenzia premono fuor de le viscere di chi ama altri ne la maniera ch'io amo voi. Per la qual cosa confesso che Iddio mi fece dono de la vostra amicizia accioché gli spiriti, che se ne pascono, avessero non solo da rallegrarsene, ma da gloriarsene ancora. Egli è certo che mi sète impresso di sorte nel petto, che vi prepongo a quel poco che mi concede la fortuna e a quel tanto che mi largisce la virtù; onde non piglio mai la penna per notare i concetti de lo ingegno e mai non rivolgo il pensiero a la considerazion di me stesso, che non me si rappresenti ne la memoria la imagine di voi, che per grazia de la propria bontade consentiste che il mio intelletto piccolo togliesse i primi alimenti da le poppe del vostro saper grande. Ma che sono io, che scienza è in me e in qual grado seggo, per il che meriti che un Claudio Tolomei, il volo de la cui fama è compreso non meno da la cecità dei rei che da la vista dei buoni, si debba movere a farmi risplendere con il raggio dei suoi inchiostri chiari? Ma, per non esser io ne l'ordine dei presuntuosi, attribuisco l'onore del qual mi ornate a la nobiltà de le vostre condizioni generose. Intanto tolero lo starvi assente, peroché la ricordanza del praticar nostro conversa di continuo meco. Onde sento fino a lo applauso de le genti già intertenute da la giocondità de le nostre piacevolezze, tal che lo accidente de la morte ci può bene ispegnere il senso de la vita, ma lo influsso, che ci vieta il goderci in presenza, non è atto a scemarne punto de l'amore antico. Conciosiaché le tenerezze, che dal principio de la nostra gioventù ci sparsero ne l'animo i zeli de le sue affezioni, ne cingono i cori amici con quei nodi saldi, con cui il tenace de l'edera cinge le mura domestiche, e ne la guisa ch'ella vive con loro, se ben rovinano, vivranno anco esse con noi, se ben manchiamo. Or io vi bascio la mano, e basciandovela pregovi che mi comandiate; peroché la volontà de lo ubbidire la Signoria Vostra sarà sempre più presta a servirla, che Quella non è tarda in accennarmi ch'io la serva.</p>
<closer><dateline>Di Venezia, il 17 di marzo 1541.</dateline></closer></div1>
<div1 type="epistola"><head n="CXV">CXV</head>
<opener><salute>A ARAINDIN BARBAROSSA, RE D'ALGERI</salute></opener>
<p>Salve, o re inclito, bassà degno, capitano invitto, e uomo egregio. Salve, dico, poi che la tua generosità, la tua altezza, il tuo valore e la tua prudenzia ti sostengono con illustre titolo ne la singular grazia de la tremenda e benigna Maestà di Solimano, massimo imperatore. Per la qual eosa la invidia, che altri portava ai tuoi gran meriti, si è trasferita ne la mente del sole, peroché i raggi del suo lume rilucono a pena il giorno, e i lampi de la tua gloria risplendono il giorno e la notte. Onde il grido de la fama, che ti corona di lodi eterne, trapassa in quelle parti del mondo, ne le quali non può trapassare la fiamma de la luce, che egli ci porge. Talché il tuo nome è noto a più nazioni, a più popoli e a più genti che non è il suo; e di qui viene che tutte le lingue lo imparano, lo riveriscono e lo divulgono: onde superi con la propria riputazione quanto onore, mercé de l'armi e bontà del consiglio, si acquistâr mai quegli antichi greci, da cui la Signoria Tua trae la preclarissima origine. Sì che rallegratene, e rallegrandotene, se non vuoi amare la generazion cristiana, scemale almeno l'odio; conciosiaché la benignità sua, la quale abborisce le fierezze che ti mostran rigido, e non l'azioni che ti rendon chiaro, essalta i miracoli de le tue prove in fin sopra le stelle. E, per più tuo grado, ella ha fatto imprimere lo essempio de la tua faccia altera, e contemplandola sempre con solenne ammirazione, scorge in mezzo a lo spazio de la tua fronte e dentro al cerchio dei tuoi occhi quella prestanza grave e quello ardir terribile, con cui raffreni e ispaventi non solo le schiere che cavalcano il mare, ma le tempeste che lo commovono. Intanto la cortesia de le sue penne scrivono in modo i tuoi gesti che coloro che doppo te nasceranno, con istupir di te, a te inchinerannosi, avenga che il simulacro de la tua real presenza apparirà ne la memoria dei libri, come appariscono i passati vincitori de lo universo. Onde oggi vivono, combattono, trionfano e regnano, come vissero, combatterono, trionfarono e regnarono ai dì loro. E però quando la sorte de la guerra ti dà prigione o questo franco o quello, nel ricordarti de l'obligo che le tue virtù somme tengono con la immortalità che essi ti dànno, usagli qualche clemenza; perché nel far altrimenti (oltra che commetteresti uffizio di signore ingrato) il duce, che ne manca ne le vittorie, merita di cadere ne lo infortunio dei vinti. Or accetta i saluti, che ti mando io, che, essendo per fatal dono ormai giunto ne la notizia di qualunche principe si sia, voglio che anche tu mi conosca; benché ciò accrescerà pregio al tuo vanto, perché l'esser io di fede, di legge e di religione contraria a la religione, a la legge e a la fede da te osservata, testimonia la grandezza di quel merito, che mi sforza a riverirti con quel buon core, con cui io riverisco la giusta, la pietosa e la perpetua monarchia veneziana.</p>
<closer><dateline>Di Vinezia, il primo d'aprile 1541.</dateline></closer></div1>
<div1 type="epistola"><head n="CXVI">CXVI</head>
<opener><salute>AL SIGNOR FRANCESCO DOARTE, PROVEDITOR GENERALE</salute></opener>
<p>Se bene io ho indugiato a salutarvi sino adesso, onde sto in dubbio qual sia maggiore, o la vergogna de le mie carte in far sì tardi quel che esse dovevano far sì tosto, o la maraviglia dei vostri meriti ne lo aver io fatto in ultimo ciò che mi era in debito di fare in prima, non è che la mia mente non si sia più dilettata nel considerare la grandezza de le vostre azioni chiare, che non si compiace l'altrui generosità in contemplare la eccellenzia de le cose magne. Benché le circunstanzie, che vi instituiscono le degnità de la vita, si possono più presto comprendere con lo astratto del pensiero che esprimere con il pronto de la lingua, peroché il piacere, che piglia il giusto de la giustizia e il buono de la bontà, e non la gioia, che sente l'onorato de l'onore e il famoso de la fama, è da voi giudicato il premio de la virtù vera e il fine che la dee muovere a lo essercizio de le opere illustri. Talché niuno umano accidente puote spezzarvi la integrità de l'animo; ma voi potete bene rompere l'audacia di qualunche fortuna ardisse di contradire a quello ingegno, a quella cognizione e a quel consiglio, che vi intrinsecò di continuo ne l'ottima grazia di colui che ha messo nel cuor del mondo il medesimo desiderio di servire e d'ubbidire la sola Maestade Sua, che circa il predicare e il descrivere la unica Signoria Vostra tengo io.</p>
<p>E però degnisi la magnanimità di voi, che sète mente dei negozi cesarei e spirito de le essecuzioni auguste, di accettare e questa lettra e la medaglia di chi gnele indirizza con faccia lieta e amicabile; ché, ciò facendo, non me lo reputarò a meno felicità che si reputi lo esservi famigliare il nobile Ignico de Peralta. Intanto mando a la benignità vostra la copia di quel che umilissimamente scrivo a l'Altezza di Carlo, quinto di cotal nome ne la succesion de lo imperio, e primo tra tutti gli altri ne la eredità de la gloria imperiale. Leggetela adunque, imperoché ella parla del suo passare in Francia, atto in cui per lo avvenire si specchiarà qualunque principe voglia prendere alcuna impresa o con le forze o con la speranza. Avenga che il fatto di cotal successo è norma dei gesti di quanti imperadori mai presumeranno di prevalersi de lo aiuto degli uomini e del favore degli iddii.</p>
<closer><dateline>Di Vinezia, il 15 di maggio 1541.</dateline></closer></div1>
<div1 type="epistola"><head n="CXVII">CXVII</head>
<opener><salute>A MESSER CLAUDIO TOLOMEI</salute></opener>
<p>Ecco, signor mio, che il ricevere de le vostre seconde lettre mi ha ripieno di sì dolce e di sì soave piacere ch'io ho fornito di provare di che tempre sia la giocondità, che si sparge nel cuor de l'amico, alora che l'altrui benivolenza conrisponde a l'affezione sua con pari volontade. Ma, se la letizia da me gustata ne l'abondanza de l'amore che mi porta la benignità vostra, ha potuto tutto rintenerirmi l'animo, come si crede che la consolazione, ch'io ho preso ne la grandezza de la lode datami da la mansuetudine di voi, me l'abbi del tutto sodisfatto? Per Dio, che la mia mente nel pensarci abandona i sensi e i moti che l'ubbidiscano, e, retiratasi con la maggior parte de le sue virtù e dei suoi spiriti a la cagion di ciò, mi astrae in modo da me medesimo che, se non fusse la frequenza del respirare, parrei più tosto statua di marmo che figura di carne. Ma chi non si smarrisce ne lo istupore, che esce dal sentirsi amare e riverire da voi, che sète preclaro obietto di riverenza e d'amore, non participaria punto di quella ragione, che distingue l'umano de le creature dal bestial de le fere. E con tutto questo non è da dire (se ben le amicizie non si possono istabilire altrimenti) che la ferma amistà di noi due derivi o da simigliante posizion di cieli o da uguale profession di studii o da efficace conformità di complessioni; conciosiaché voi mi avanzate talmente e di nobiltà di natura e di varietà di dottrina e di largità d'influenza che bisogna attribuire quel tanto, che dite ch'io sono, a la sola mercé de la bontà che vi regge. Ed è certo che, sì come il lume del sole è propria sustanzia sua, così il parervi ch'io sia tale è vero alimento del nome mio. Onde la materia non appetisce tanto le forme di cui ella è priva, quanto per me si desidera il poter remunerarvene con gli effetti de le gratitudini dovute. Ma, poi che non tengo grado da farlo, andrò ricogliendo le reliquie di quei pensieri, che mi ha con più modestia conquassati la sorte che Cupido, e riunitigli insieme gli essercitarò non pur ne la considerazione de lo ingegno, del consiglio e de lo intelletto che in pro degli uomini vi diede Iddio, ma ne la meditazione di quei costumi, di quelle cortesie e di quelle gentilezze, con cui rapite le volontadi capaci dei vostri meriti ad adorarvi ne la maniera che vi adoro io, che mi ammiro come voi, uomo degno, degnate di adimandare me, persona indegnissima, che cosa ho composto, che opra compongo e che libro comporrò, lodando in me la fertilità di quel fare, che già comincia a diventare isterile; e ciò, causa la protezione che ne pigliano le censure de lo istesso giudizio, le cui mende non sono meno ritrose inverso gli andari de le carte che per me si notano, che si sieno severi i gastighi dei zii contra le trascuraggini dei nipoti che essi custodiscono. E quel che più mi preme è ch'io sono in un disviamento di fantasia così fatto che, nel prender io la penna per esprimer con essa qualcuno dei concetti soliti, la mia memoria pare una donna che sta per disperdere, la quale, infastidita fin del vivere, si sazia dei cibi ch'ella ha dinanzi, senza niente assaggiarne. Adunque le persuasioni, con le quali vorreste ch'io vi invitasse, ch'io vi infiammasse e ch'io vi constringesse a scrivere, son necessarie a me, che anco non ho scritto riga che meriti di esser letta; perché a Voi, che nasceste con certezza, e non con isperanza di essere immortale, si conviene il premio di quel riposo libero, nel qual si gode il barbaro vincitore in ogni corso, benché il saper vostro si affatiga sedendo; e che sia il vero, egli, mentre gli avidi del fausto de la fama si sforzono di varcare il profondo pelago de le iscienze, governa con la mano de la somma sua autoritade il timone de la nave che gli sostiene: onde eglino in virtù vostra aprono i passi, che gli serrano le tempestose difficultà de le scritture.</p>
<closer><dateline>Di Vinezia, il 23 di maggio 1541.</dateline></closer></div1>
<div1 type="epistola"><head n="CXVIII">CXVIII</head>
<opener><salute>AL PADOVAN, CARTARO</salute></opener>
<p>Sì come il piacevole, il grato e l'arguto messer Alessandro dipintore, vostro fratello e mio amicissimo, mi diede i primi tarocchi, così insieme con le due paia di carte mi ha dati i secondi; onde, a voler laudare la diligenza de la bella manifattura di sì fatti lavori, non bastarebbono le lingue di mille primieranti. In somma cotali opre sono di mano del Padovano, che in suo genere tanto è a dire quanto di Michelagnolo ne le cose che egli scolpisce o dipinge. Tal che io, in fino a qui gloriatomi del non saper giocare, mosso da la lor vaghezza, mi dolgo di non esser giocatore; imperoché i disegni de le figure, con l'altre circunstanzie. tocche d'ariento e d'oro, mettono più desiderio di rimescolarle a chi ci dà una occhiata, che un vaso d'acqua fresca non pon volontà di bere ne lo amalato che il guarda. Ma, per non simigliarmi al can de l'ortolano, mi ho lasciato tòrre le carte uniche e i tarocchi divini ad alcune ninfe non meno cortesi che galanti, e così elleno in mio scambio si dilettaranno con esse in questi caldi eccessivi. Intanto io andrò pensando di ricompensare gentilezza con gentilezza, restando sempre al piacere di voi, che avete più tosto animo di re che di cartaro. Testimone de la splendidezza del viver vostro, la generosità del quale consumarebbe l'oro del Perù non che i seicento scudi e gli ottocento che, con la grazia di tutta Fiorenza, ritraete l'anno da la vostra industria; le cui avertenze, essendo senza pari, si debbono stimare più che le leggi di molti dottori mediocri. Ora state sano, e amatemi.</p>
<closer><dateline>Di Vinezia, il 7 di luglio 1541.</dateline></closer></div1>
<div1 type="epistola"><head n="CXIX">CXIX</head>
<opener><salute>A LO IMMORTALE ANDREA DORIA</salute></opener>
<p>Per esser voi pregio unico degli uomini pregiati, vorrei, o signore, come divoto di cotanta eccellenza salutarvi; ma, sapendosi che il gran Carlo, imperador fortunato, si umilia intanto che vi chiama padre, essendo io una ombra vile, non so quali parole mi nomini quel senatore ottimo, quel capitano invitto e quel principe magno, nato al tempo di Cesare, nel collegio cristiano e nel seno di Liguria per grado de la Maestà Sua, per benefizio de la fede vera e per gloria de l'Italia nostra. Ma poi che io debbo pur dirlo: “Salvete, braccio de la religion di Gesù, core de le imprese sante e flagello de la insolenza infedele”. Per la qual cosa tutte le città di battesimo sono tenute a consacrarvi la statua a similitudine di quella che oggi con altera solennità vi consacra Genova. Ed è ben dritto, da che voi, per propria bontà di natura e per mera generosità d'animo, l'avete arrichita d'una libertà perpetua e d'una pace eterna. Tal che vi si debbono gli altari e i tempii, sì per i benemiriti sopradetti, si per la deità attribuitavi da coloro che possono iscorgere in che modo raffrenate i furori dei venti e le tempeste dei mari; conciosiaché quegli che finser Neptuno per iddio pronosticorono l'essenza del mirabile vostro avedimento. Né si creda che questo o quello oceano abbia mai visto né mai sia per vedere altro nume che il celeste Doria.</p>
<p>Ed è certo che il carro, sul quale egli si figura, è il senno che vi regge; i monstri, che tirano, sono gli essempi dei vostri stratagemmi; il tridente, che l'arma, è il tremendo del valor che vi move; lo ignudo, che lo discopre, la chiarezza de l'opre che vi fan tale; le ninfe, che l'adorano, son le virtù che vi esaltano; i tritoni, che gli suonan le trombe, i gridi de la fama che vi divulga; e Proteo, che, profetizzandogli, piglia varie imagini, si riferisce a la diversità dei poeti che antividero la potestà che il divin consenso doveva darvi ne le giuridizioni di quelle acque terribili, che cavalcano e che predominano le navi, le insegne e le schiere vostre. Onde il mondo, che riluce con il lume de lo splendore, che vi incorona, adorna il nome di voi con una certa sorte di lode e d'onore che non si può esprimere coi vocaboli umani.</p>
<p>Avvenga che il dono de la singularità, il qual si comprende sì di rado fin ne le cose preclare, è sì perfetto in ciascuna parte del vostro essere, che le lingue, atte ad isplicare l'altezza d'ogni concetto, non hanno punto di facultà di narrarlo. Ma ciò è nulla, imperoché le vostre palme e i vostri trionfi son di maniera che, senza che altri il dica, si notificheranno di età in etade. Intanto i posteri stupiranno solo a pensare come sia possibile che, in tante vostre preminenze, in tanti vostri fausti, in tante vostre glorie, l'ambizione abbia sempre ceduto a quella modestia che, se ben sète primo ne la patria, non ha mai permesso sì fatto titolo a la degnità dei vostri chiari meriti; anzi, più tosto si è sodisfatta in mostrarsi eguale nel collegio dei suoi cittadini che seder duce di tutta la moltitudine negli ordini civili. Atto conforme a la reputazione de la vostra memoria, atto conveniente a la grandezza de la vostra condizione, atto degno di nascere nel petto di voi, norma illustre e specchio sacro dei consigli sani e de le prodezze vere. Onde vedremo ancora, doppo l'aver voi spinte le vele cesaree dentro ai termini dei liti orientali, il vostro gran simulacro dentro al tempio in cui è l'urna del redentor de l'umano genere.</p>
<closer><dateline>Di Vinezia, il 13 di luglio 1541.</dateline></closer></div1>
<div1 type="epistola"><head n="CXX">CXX</head>
<opener><salute>A MESSER LIONE D'AREZZO, SCULTORE</salute></opener>
<p>Io so che voi, senza altro testimonio di giuramento, credete molto bene che tale sia stata l'allegrezza da me avuta ne la nova de la vostra liberazione, qual fu il dolore per me sentito ne lo aviso de la vostra prigionia. Il sinistro caso de la quale è da reputare felicità, da che per suo mezzo vi avete acquistati due padroni: uno con niun pari e l'altro con pochi simili. L'avervi la bontà del signor Francesco Doarte disciolto da quella catena, a cui per causa a uno error dovuto, vi fece porre la impietà pretesca, e l'esser di poi raccolto da la clemenzia del principe Doria, val più che quanti favori e quanti benefizii, oltra la zecca datavi, vi poteva mai fare e mai conferire la indiscrezione de la corte. Altro è il servire la fortuna, e altro l'osservar la virtù. E però ringraziatene Iddio, e ringraziandolo pregatelo che la misericordia sua conservi la servitù vostra ne la utile grazia loro. Intanto ricordaretevi (s'egli è lecito) di mandarmi, tosto che l'aviate fornita, una medaglia di quelle che fate del divino uomo, acciò ch'io, nel vedere la sua gloriosa effigie, possa vantarmi di essere suto degno di vederla.</p>
<closer><dateline>Di Vinezia, il 13 di luglio 1541.</dateline></closer></div1>
<div1 type="epistola"><head n="CXXI">CXXI</head>
<opener><salute>AL PRINCIPE DI SALERNO</salute></opener>
<p>Io ho dato in ricordo a messer Tiziano, il quale viene a la corte, che mi tolga col suo stile unico il contorno de la vostra imagine singulare, acioché io possa farmela dipignere in camera per riverirla come quelle dei santi. Io dico così perché voi fate miracoli non intesi mai più a non imitare la natura dei signori (i quali tengono i virtuosi non pur sotto il peso d'ogni crudeltà servile, ma vilipesi, ignudi e affamati). U' si udì mai che un gran maestro intertenesse un conserto doppio di musici vestiti di velluto, forniti di denari e abondanti di favore nel modo che qui lo intertenete voi, con allegrezza di tutta questa ineffabile cittade? A le pubbliche e a le private feste de la quale mai non manca la cortese umanità de la loro vitale armonia. Tal che il vostro nome è penetrato ne le viscere de la sua nobiltà e de la sua cittadinanza con ogni sorte d'onore e di lode. Onde meritamente potete insuperbirvene; conciosiaché Vinezia è quasi un simulacro del paradiso. E però è più degno l'essere illustre dentro al cerchio di lei, che chiaro in quello di tutto il mondo. Sì che perseveri la generosità del vostro animo in dimostrarsi di continuo largo in simili maniere; peroché oggidì sono atti veramente miracolosi, avenga che i principi non promettano niuna de le predette commodità a chi gli adora, non che a chi non gli serve. Ed è certo che, sì come nel volto degli altri si vede come si mòre ne la disperazion del servire, così nel viso di quegli di Vostra Eccellenza si scorge come si vive ne la speranza de la servitù. E di qui viene ch'io mi vi dono con il consenso di quel poco di ragione che mi amministra l'operazioni de lo intelletto.</p>
<closer><dateline>Di Vinezia, il 13 d'agosto 1541.</dateline></closer></div1>
<div1 type="epistola"><head n="CXXII">CXXII</head>
<opener><salute>A DON LOPE DI SORIA</salute></opener>
<p>Essendo voi, padrone caro, il principal membro che abbia il corpo de la mia affezione, è forza ch'ella conrisponda in Vostra Signoria in ciascuna sua azione. Ciò che io voglio inferire è che, ancora che io abbi imposto al compar Tiziano che vi facci riverenza nel modo che per me si farebbe, venendo costì, non posso mancare di non replicarvela per mezzo del gentiluomo che vi porta questa.</p>
<closer><dateline>Di Vinezia, il 14 d'agosto 1541.</dateline></closer></div1>
<div1 type="epistola"><head n="CXIII">CXXIII</head>
<opener><salute>A MONSIGNOR DA LA BARBA</salute></opener>
<p>Io so bene, padron mio, che nel ricever di questa, che ora pur vi scrivo, non altrimenti ve ne maravigliarete che si maravigli un creditor discreto di colui che, quando men ci pensava, gli restituisce la somma dei denari dovuti. Ma con quale iscusa difenderò io il mio dovervi sempre scrivere, e non vi aver mai scritto? Certo che non debbo dire che io non l'ho fatto per istimarmi, essendo voi prelato, che insieme con loro aveste meco una indignazion commune; peroché, sì come io ho in alcuno molta speranza non che assai riverenzia, così tra loro ci è chi assai mi ama e molto mi riguarda. Come si sia, in pensare di non avere usato gli uffici debiti inverso de la Vostra reverendissima Signoria, la dolcezza de la quale in ogni grado consentì che io potessi promettermi di lei, paio uno di coloro che, non potendo più negare l'errore, incita la pena meritata al gastigo de la colpa propria. Ma poi che la benignità vostra tolera la gravezza dei falli commessigli contra da la ignoranza altrui con la modestia con cui Ella sopporta il fausto degli onori dedicatogli dal dovere d'altri, mi rassicuro ne la sua grazia, ne la maniera ch'io me ne rassicurava alora che in atti domestici usai la conversazione di voi, che amministrate Perugia con la carità che mostra un agricultor provido ne le occorrenze de la possession paterna; onde sì fatta cittade vi vede con quel cuore, col quale un uomo pien di bontade è visto da la famiglia ch'ei regge.</p>
<p>Intanto l'animo vostro, che mai non si partì da l'onestà, la intertiene sì onestamente che ella, convertito l'odio in benivolenza e il dispregio in autorità, comincia non pur a tòrre la sua sorte in pace, ma a ringraziarne Iddio. Conciosiaché, permanendo a la cura di lei solo la Chiesa, i suoi ordini saran più fermi, le sue leggi più osservate, le sue opre più laudabili, le sue facultà più ampie, i suoi gradi più degni, le sue arti più frequenti, i suoi esilii più rari, le sue vite più lunghe e le sue anime più salve. Onde il pontefice, che sa che una comunanza, la qual depende da l'antiquità e da la virtù, nel sentirsi agitare da la riputazion de l'una e da l'alterezza de l'altra, non ha termine che la comporti, vorrà che basti il freno de la rocca in fare che i perugini (se ben son provocati da la generosità de la natura e da la istigazion de la nobiltà) non immovino ogni dì cose di libertà e di parti. Nel resto poi dee rimettergli a la mansuetudine del vostro procedere, avenga che la licenzia de la potestà datavi mai non è per rivolgersi ai gesti de la insolenza. Anzi più tosto si affatigarà in procacciar perdono a qualunche pentito del suo impeto desidera di osservare la volontà di Sua Beatitudine. E ciò testimoni il vostro avere impetrato il ritorno ne la patria a lo integerrimo messer Giulio Oradini; benché a la sua dottrina e a la sua innocenzia si conviene cotanto favore e cotal revocazione. Ma, perché voi sapete che, chi non vòl fare de le terre selve, bisogna congregare e non disgregare i popoli che l'abitano, non è dubbio che di giorno in giorno non rendiate gli stessi cittadini a le case native.</p>
<p>Ed è chiaro che non sol voi, che sète ottimo presidente, ma ogni sinistro rettore doverebbe ridurgli al luogo dal qual gli ha tolti una oppenione più tosto stolta che maligna, perché la malizia dei tempi, che corrono in commovere simili nazioni, simiglia la violenza de l'acque, che ingrossano un fiume, nel rivolger dei sassi, che gli albergon in grembo; e il supplizio, che si debbe al movimento de le pietre, ch'io dico, meritano i costì corsi a le grida. Sì che la salutare prudenzia vostra mi fa tener per fermo, non che sperare, che Mario Podiano, giovane prestantissimo, si riconcilii con i superiori di lui, per Dio calunniato a torto, ché, essendo a ragione, direi: “Punitelo con la misericordia”; perché le sue indulgenzie, sparte sopra la conscienza dei suoi pari virtuosi, son più aspre che le severità de la giustizia. Or consolate la vecchiezza del venerabile mastro Lucalberto, tenero padre suo; peroché i meriti d'una sì rara persona son degni di consolazione tale. E caso che i miei prieghi possino in voi, come ponno i vostri comandamenti in me, pregovi ad avergli rispetto. Né mi si imputi a temerità il ricercarvi di ciò, avenga ch'io ne son tenuto da quel poco di fama, che io ho, messe le prime penne nel nido che vi è dato in governo, non per altro che per esser voi governato dal timor di Dio, da l'amor del prossimo e da la facilità de la natura.</p>
<closer><dateline>Di Vinezia, il 26 d'agosto 1541.</dateline></closer></div1>
<div1 type="epistola"><head n="CXXIV">CXXIV</head>
<opener><salute>A MESSER LUDOVICO DOLCE</salute></opener>
<p>Ne lo andar io pensando, compar caro, quale in voi sia maggiore: o la dolcezza de la conversazione o la eccellenza de la dottrina, ecco che la cortesia vostra ci entra di mezzo con l'offerirmi di riscrivere il secondo de le mie <title>Lettre</title>; onde sto per sentenziare che ella sia a la giocondità de l'una e a la profondità de l'altra se non superiore, almeno uguale. Benché io ho tanto rispetto in consentire che ciò fate, quanto voglia che ciò si faccia. Sì che non sia chi me lo attribuisca ad arroganza, avenga ch'io in accettare con modestia sì grande offerta dimostro con che animo desidero di ricompensarlo. E quando pur non ne ritraeste altro, è assai il testimoniare con la carità de la istessa fatiga che voi sète nato a comune utilità, come gli uomini buoni. Veramente una opra bene scritta e ben puntata è simile a una sposa bene adorna e ben polita. Onde coloro che la debbono imprimere, nel vederla sì fatta, ne hanno quel piacere che si prova mentre si vagheggia il polito e lo adorno de la donna predetta. E però non è maraviglia s'io bramo che la mia appaia tale quale la saputa vostra diligenzia è per farla apparire. Io vi giuro, per Dio, che non altrimenti fuggo il legger carta de le composizioni mie, che fuggiria un padre tenero il vedere la brigata dei suoi figliuoli, caso che le crudeltà de le balie avessero causato in ogni parte dei membri loro di quelle piaghe monstruose, che la rabbia dei librai (invidiando il Marcolino) ha voluto che faccino gli stampatori in tutti i volumi che escono da me, che son certo che essi acquistaranno l'esser di prima, mercé de la umanità che vi move ad averne compassione, sì perché voi per amarmi gli reputate cose del vostro sudor proprio, sì perché conoscete che il saper di colui, che non sa giovare ad altri, si può chiamare istoltizia. Or, perché l'amore, ch'io porto a cotal fatiche, mi sforzono a riguardare più tosto al profitto de l'utile che al dovere de l'onesto, vi mando il libro, con arbitrio però che ci potiate e aggiugnere e scemare né più né meno che a l'altezza del vostro fedel giudizio parrà e di scemarci e di aggiugnerci. Intanto spero di rendervene un dì più fatti, che ora non ve ne referisco grazie.</p>
<closer><dateline>Di Vinezia, il 1 di settembre 1541.</dateline></closer></div1>
<div1 type="epistola"><head n="CXXV">CXXV</head>
<opener><salute>A MESSER GIOVAN DA UDENE</salute></opener>
<p>Io, o fratel ottimo, ho preso più còlera che lo esser venuto a vedermi voi solo e non mi aver trovato in casa, che non era per pigliare piacere, se quanti signori ci venner mai, tutti insieme si fusser posti ad aspettarmici mezzo un giorno. Peroché più stimo il commemorar con voi il principio de la nostra amicizia che qualunche cosa si dimostri ne le loro, diciamo, apparenze di grandezza. Certamente la consolazione, che sentono i nostri animi quando entriamo a ragionare de le qualità divine di Rafaello d'Urbino, di cui sète creato, e de le magnificenzie reali d'Agostin Chisi, del qual sono allievo, è quasi simile a quella che essi provavono mentre vedemmo come l'uno sapeva usar le virtù e l'altro le richezze. Ma, per amarci nel modo che ci amiamo, difficilmente si potria giudicare qual di noi due abbi avuto più dispetto: o voi del non trovar me, o io del non veder voi. Come si vada, lo scritto da dipintore, che con una punta di gesso lasciaste scritto nel di dentro de la mia porta, mi è suto invece de la visita, onde ve ne referisco grazie non meno cordiali che infinite.</p>
<p>Ma, se bene desidero più tosto servirvi che affatigarvi, non posso fare che la sicurtà, ch'io tengo ne la vostra gentilezza, non vi chiegga con la solita fidanza un pien foglio di quei disegni da mettere in vetro, che mi faceste alora che Domenico Ballarini (idolo di cotale arte) tutto stupido vi si donò per sempre; peroché intese e vidde, ne la maniera di sì bella e di sì varia foggia di vasi, ciò che non aveva più veduto né inteso. Conciosiaché voi possedete gli spiriti de la facilitade antica con sì destro stile che altri impara sì fatti andari senza altrimenti operare. E però un tanto maestro in Murano è nel mio core, circa il pregarvi che mi fate un sì gran dono. E perché la prestezza radoppia il pregio del presente e l'obligo di chi lo riceve, piacciavi che la grazia sia pronta, come saranno i servigi, che vi degnarete impormi, avenga che io possa farvigli.</p>
<closer><dateline>Di Vinezia, il 5 di settembre 1541.</dateline></closer></div1>
<div1 type="epistola"><head n="CXXVI">CXXVI</head>

<opener><salute>AL FIRENZUOLA</salute></opener>
<p>Nel veder io, messer Agnolo caro, il nome vostro iscritto sotto la lettra mandatami, lagrimai di sorte che l'uomo, che me la diede, fece scusa meco circa il credersi di avermi arrecato novelle tanto triste quanto l'aveva portate buone. Ma, se il ricever carte da voi mi provoca a piangere per via d'una intrinseca tenerezza, che sarà di me in quel punto che Cristo mi farà dono del potervi stampare i basci de l'affezione ne l'una gota e ne l'altra? Per Dio, che egli è sì fatto il desiderio, ch'io tengo in far ciò, che lo metto ora in opra con la veemenzia del pensiero. Onde mi par veramente gittarvi al collo le braccia, e, nel così parermi, i miei spiriti, commossi da la isviscerata carità de l'amicizia, ne dimostrano segno non altrimenti che la imaginazione fusse in atto.</p>
<p>Ma chi non si risentirebbe nel pensare agli andari nobili de la conversazione di voi, che spargete la giocondità del piacere negli animi di coloro che vi praticano con la domestichezza che, a Perugia scolare, a Fiorenza cittadino e a Roma prelato vi ho praticato io, che rido ancora de lo spasso che ebbe papa Clemente la sera che lo spinsi a leggere ciò che già componeste sopra gli “omeghi” del Trissino? Per la qual cosa la Santitade Sua volse insieme con monsignor Bembo personalmente conoscervi. Certo che io ritorno spesso con la fantasia ai casi de le nostre giovanili piacevolezze, né crediate che mi sia scordato la fuga di quella vecchia, che isgomberò il paese impaurita da la villania, che di bel dì chiaro e di su la finestra voi gli diceste in camiscia e io ignudo. Ho anco in mente il conflitto ch'io feci in casa di Camilla pisana alora che mi lasciaste ad intertenerla; e, mentre me ne ramento, veggo il Bagnacavallo, il quale mi guarda e tace, e guardandomi e tacendo odo dirmi dal suo stupire de la tavola arrovesciata: “Egli ci sta bene ogni male”. Intanto sento la felice memoria di Iustiniano Nelli cader là per allegrezza di tal rovina, come caddi io per la doglia tosto che intesi il suo esser morto a Piombino, danno grande a Italia tutta, non che a Siena sola. Imperoché egli, oltra il possedere la eccellenza e dei costumi e de la dottrina e de la bontade, fu non pure uno dei primi sostegni de la propria republica; ma dei più perfetti fisici che mai curasse infermitade umana. Sì che onoriamolo con l'essequie de le laude da che noi, che gli fummo fratelli in dilezione, non lo potiamo riverir con altro.</p>
<closer><dateline>Di Vinezia, il 26 d'ottobre 1541.</dateline></closer>
    <ps>
<head>Postscritta.</head> <p>- Il chiarissimo Varchi, non men nostro che suo, per esser venuto a vedermi a punto nel serrar di questa, ha voluto che per mezzo di lei vi saluti da parte di quello animo che di continuo tiene a presso de la Signoria Vostra.</p>
    </ps>
    </div1>
<div1 type="epistola"><head n="CXVII">CXXVII</head>
<opener><salute>AL SIGNOR NICANDRO DI TOLETO</salute></opener>
<p>Sì come dal Priscianese, uomo di conversazion gioconda e di dottrina chiara e di vita modesta, ho ricevuto le lettre, che mandate a lui e le carte che scrivete anco a me; così ebbi già da voi, che sète persona di costumi buoni, di scienza somma e di condizion degna, con le carte che scrivavate a me, le lettre che mandaste anco a lui; e se io a tutti due non ho risposto qual meritate e come io debbo, incolpatene la poca volontà del mio far bene e non il gran desiderio del mio sodisfarvi. Certo ch'io tengo un voler ottimo circa il visitarvi spesso per cotal via, ma lo metto male in esecuzione, perché la penna mi è talmente in odio che più tosto la forza del bisogno che il peccato del perdere il tempo mi induce tal volta a prenderla. E se i principi (che non mi disperano col darmi nulla perché io non gli vituperi, e non mi consolano col porgermi a bastanza acciò non me ne facci beffe) tenessero la strada di mezzo, onde io non avesse ad imbrattare i fogli per intertenere la sbrigliata mia prodigalità, ai cui esiti non supplirebbono le zecche del mondo, credo che sbandirei i calamai da lo studio, ne la maniera che ho sbandito da la mente il pensiero de lo accomulare. Sì che pigliate da lo scriver di me quel tanto che ve ne invia il ghiribizzo; rendendovi però sempre sicuro ch'io vi amo con affezione non men sincera che grande.</p>
<closer><dateline>Di Vinezia, il 9 di novembre 1541.</dateline></closer></div1>
<div1 type="epistola"><head n="CXXVIII">CXXVIII</head>
<opener><salute>AL PIGNA</salute></opener>
<p>Perch'io so che non sète principe, onde vi aviate a dimenticare di osservar le cose non pur in processo di giorno, ma in quel che le promettete, credo che vi sia in memoria come, nel mandarmi il gran vaso pieno di finocchi ferraresi, diceste: “Mangiagli presto con gli amici, peroché io te ne serbo degli altri”. Ed essendo così, ecco che Tiziano, il Sansovino e io, doppo il godere dei primi, aspettiamo lo sguazzar dei secondi con poco minore ansia di quella che hanno i cardinali circa il papa; la cui vita per fargli disperare va stiracchiando il tempo a uso di lasagne distese nei lor graticci con sottigliezza trasparente. Ora attendete a mantenervi in sanità, per via de la solita cèra buona.</p>
<closer><dateline>Di Vinezia, il 11 di novembre 1541.</dateline></closer></div1>
<div1 type="epistola"><head n="CXXIX">CXXIX</head>
<opener><salute>A MONSIGNOR DA LA BARBA</salute></opener>
<p>Da che per virtù de la prestanza vostra, la innocenzia di messer Mario si ritorna a la patria, essendo ciò non meno di mia sodisfazione che di sua contentezza, mi è forza di congratularmene con la intercessione de la carta di voi che, in gloria de la bontà che vi illustra, avete oprato sì che Perugia trae il fine de la consolazione dal caso del proprio infortunio. Ma chi avria mai pensato che la servitù, dove la pose il comune impeto, le resultasse in libertà? Ché “libertà” si può chiamare la servitù ristorata da la pietà di chi la predomina quando ella merita gastigo; onde è pur vero che i gran beni escano talora dai gran mali. Io per me giudico che la cagione che le ha fatto nascere la rocca in seno, sia di felicità di lei; peroché l'esser priva per cotal via de la speranza del più poter favorir le parti, le ha tolto il timore di avere a peregrinar per quelle. Talché tutta la somma di ciò, che ella teneva di sua rovina, le ridonda in pro; e di questo ella istessa farà fede a se medesima dì per dì. Intanto i riconciliati con Sua Beatitudine attenderanno a porger prieghi a Dio per la vita del pontefice, la providenza del quale pareggia la fortuna di lui. E però vi elesse mediatore tra la clemenzia di se stesso e la disgrazia di cotal città, i guai dei cui accidenti non volevano manco buono animo del vostro; e ciò confessano coteste genti con la vivezza del grido, con che vi predicarà per suo secondo redentore il Podiano, giovane che adorna la facilità de la sua nobil natura con la gentilezza e con la copia dei costumi e de le virtù. Egli, che pieno di onestà e d'amore, viene a gittarsi ne le braccia di Vostra Signoria reverendissima, le bacierà la mano in mia vece, sì che Quella l'abbi a grado. Peroché gliene impongo con il cuore, e non con la lingua.</p>
<closer><dateline>Di Vinezia, il 23 di novembre 1541.</dateline></closer></div1>
<div1 type="epistola"><head n="CXXX">CXXX</head>
<div2 type="epistola">
<opener><salute>A LA SIGNORA LUCREZIA RUBERTA</salute></opener>
<p>Nel pigliar io la penna per mettere insieme parole convenienti a le grazie, che sempre debbo rendere ai doni che di continuo ricevo dal reale animo di voi, che sète una madonna veramente egregia; per non sapere (doppo il ringraziarvene), essendo io tenuto a lodarvi, s'egli era bene il cominciar da la dottrina o da la musica, o vero da la eloquenzia o da la gentilezza, o pure da la prestanza o da la maniera; ecco arrivarmi sopra il singular don Diego di Mendozza; il quale, inteso la materia, di che voleva trattare scrivendo, disse: “Nota costì come ella è la più mirabile e la più degna persona che di sua condizione sia nel mondo”. Onde con le parole di sì elegante spirito e di sì magnanimo gran maestro la fornisco, pregando però la dolcezza di Quella che non si sdegni di leggere né ch'io le abbi fatto il seguente sonetto.</p>
<closer><dateline>Di casa, il 3 di febraio 1542.</dateline></closer>
    </div2>
<div2 type="poesia"><lg type="sonetto"><lg type="quartina"><l>Mentre voi, Tizian, voi, Sansovino,</l>
<l>In tele e in marmi affaticate l'arte,</l>
<l>Acciò risplenda in riguardata parte</l>
<l>L'essempio d'ogni spirto pellegrino,</l></lg>
<lg type="quartina"><l>Io col zelo del cor, con cui l'inchino,</l>
<l>Pingo e scolpisco umilemente in carte</l>
<l>Le grazie che in Lucrezia ha infuse e sparte</l>
<l>Natia magnificenzia e don divino.</l></lg>
<lg type="terzina"><l>Benché il mio stil non può forma e colore</l>
<l>Al buon di dentro dar, qual puote il vostro</l>
<l>Colorire e formare il bel di fore,</l></lg>
<lg type="terzina"><l>Ché, s'ei potesse nel suo proprio inchiostro</l>
<l>Ritrar di lei e l'animo e 'l valore,</l>
<l>Le saria tempio il secol d'altri e 'l nostro.</l></lg></lg></div2></div1>
<div1 type="epistola"><head n="CXXXI">CXXXI</head>
<opener><salute>AL CALVO</salute></opener>
<p>Ecco che a giudizio dei parenti e degli amici de lo Sbernia pur si confessa, nel vedere il nome, che il pover'uomo cercava di farsi, sotterrato ne le rovine, che egli stesso nel disfare lo <title>Innamoramento</title> si ha tirato a dosso, che coloro i quali si acquistano i nominativi col sudore de le continue vigilie, senza alcuna grazia de la natura, son simili a quei rivoluzzi che, tosto che mancano l'acque de le piogge e le stille de le nevi, visibilmente si seccano.</p>
<closer><dateline>Di Vinezia, il 17 febraio 1542.</dateline></closer></div1>
<div1 type="epistola"><head n="CXXXII">CXXXII</head>
<opener><salute>A SIGISMONDO FANZINO</salute></opener>
<p>Io mi rallegro con Vostra Altezza de la lode e de l'onore, che la magnanimità de l'ambizion di voi ha saputo procacciarsi. Io, parlo ciò a proposito di quel Franco, che, in memoria d'un mio servitor, porta isfregiato il viso. Egli è veramente degno del giudizio che vi avanza l'avervi saputo collocare appresso il beneventan poeta: onde non è più dubbio che vi farete immortale. Ma è possibile che non vi accorgiate che, ancora che le virtù che gli pare avere fusser grandi come i vizii, che egli ha, non sarieno atte a spontarvi fuor del nome due dita d'onore? Il tanto pazzo quanto ignorante, il non men superbo che povero, e lo ingrato come presuntuoso, scrivendo di voi ha preso un suggetto molto conforme a la sua pedanteria; e mentre cerca di glorificarvi nel modo che si vedrebbe, se le sue inezie fosser lette, va insalando le sciocchezze, che l'han tenuto, che lo tengono e che lo terranno in cenci di continuo, coi detti rubatimi da lo stile che mi indorò, che mi indora e che mi indorarà sempre. Certo che il disutile mi sa benissimo invidiare e malamente imitare; talché, nel credere di trasformarsi tuttavia in me, rimane sempre se stesso. Onde era meglio per lo sciagurato lo imparare a esser buono col mio essempio che volere insegnare ad altri a esser tristo col suo. Ma poniam da parte ciò che di me anfana quella bestia che, ne lo affacchinarsi di viver in carte, muor da fame in carne; parvi uffizio di un che regge il Monferrato (benché a torto) il sopportare che si stampi la rabbia, con cui sì fatto cane (se potesse) inorderia la divinità di Carlo e di Ferdinando? Ecco, don Lope Soria serba non solo i versi volgari e latini composti in defension di ciò da qualunque costì in Casale ha saputo metter parole insieme, ma le lettre che in compagnia di cotali sporcizie esso mandava a quel Francesco Alunno, dal qual ricorse quando la madonna, a cui intitolò il <title>Tempio d'Amore</title>, lo fece premiare dai contanti di duecento bastonate eroiche. E perché non affermiate che tali merde non sieno impresse in Turino, come dice la sottoscrizione, anco una opera del Caretto, stampata dal medesimo carattero, è in mano del signor prefato. Benché in ciò non si dee imputar voi, che sète chi sète, ma il cardinale, che è chi egli è. Imperoché la gran severità de la sua giustizia, che non si è curata strangolando e decapitando il Bologna e il sindico di decapitare e di strangolare la fama di chi gli fece tali, comporta ne lo Stato di lui i dispregi di sì nobil re e di sì magnanimo imperadore. Or, per tornare a noi, io vi giuro per la strenua vigliaccaria del tesoriero di cotesto dominio, che tosto vedrete se io so saziarvi di ciò che i vostri affari vanno cercando.</p>
<closer><dateline>Di Venezia, l'11 di marzo 1542.</dateline></closer></div1>
<div1 type="epistola"><head n="CXXXIIII">CXXXIII</head>
<opener><salute>A MESSER ALESSANDRO CARAVIO</salute></opener>
<p>L'orefice Gasparo del Toso, spirito tanto più eccellente de la eccellenzia quanto è più somma la mente che l'animo, mi ha presentato l'opra composta da quel vostro ingegno, che è gemma de le gioie, che egli sì ben lega, sì bene intaglia e sì ben conosce. Certo che il piacevole, buono e amato Giampolo, le cui argute facezie han tenuto in continua festa la celeste città, che abitiamo, settanta anni a la fila, dee aver caro di esser morto in simil tempo, poi che voi compar suo ne avete fatto sì solenne memoria. E anco il signor don Diego Mendozza può ringraziare la cagione ch'è qui trasferito per imbasciadore, da che il poema è sbucato in luce sotto l'ombra del suo titolo. Pagarei una bella cosa che il Petrarca udisse quel verso, che nel trattar voi dei disputanti la fede nostra, isciorina ne le orecchie altrui: “Chi dice il ver, chi mente per la gola”. Infine gli è forza che i poeti ci nascano, come anco bisogna che ci nascan, dirò, buoni nel modo che ci è nato il mio Caravio, poi che ciò confermano tutte le persone. Né so qual grado, né qual ricchezza, né qual riputazione possa aggiugnere a quella di colui che per tale è riputato. Ecco che sol gli uomini di buona volontade provono in terra la pace del cielo. E sol coloro, che vivano senza inganno, oltra il participare in vita de la beatitudine angelica, son tuttavia vagheggiati dagli occhi de la grazia di Dio.</p>
<closer><dateline>Di Vinezia, il 12 di marzo 1542.</dateline></closer></div1>
<div1 type="epistola"><head n="CXXXIV">CXXXIV</head>
<opener><salute>AL SERLIO, ARCHITETTO</salute></opener>
<p>Ne le scritte al compar Tiziano e ne le indrizzate al compar Marcolino, ho inteso come voi, compar caro, vi dolete del mio non aver mai risposto a più lettre mandatemi, allegando il saper certo ch'io l'ho ricevute, de la cui credenza toglietevi giuso, ché, per Dio, è suta maggiore la maraviglia da me presa nel non sentirmi far motto da le carte vostre che la indegnazione che vi ha commosso per la risposta che non vi ho fatto di quel ch'io non so. Benché, senza scrivere e senza altro, né voi né io mancarà mai de la solita fratellanza. Ma debbesi però pensare che per me si sia stimato che l'ossa di messer Bastiano abbino a rimanersi in Francia? Ben sapete che il costì trasferirvi non fu di mio consiglio né di mio contento, peroché nel dissuadervi l'andata me ne dolsi fin che ve ne andaste. Io non dico ciò per imputare il re circa le virtù e i virtuosi, conciossiaché Sua Maestà grandemente le apprezza e generosamente gli premia. Ma ciò favello avenga che la Gallia ha oggidì un solo splendore di magnanimità sopraumana e di gentilezza immortale, il quale è Francesco primo, la cui mansuetudine è stata fino a qui cibo di qualunque persona d'ingegno gli è comparita inanzi, onde ognun solea partirsene consolato. Ma da poi che sì real domestichezza è insalvatichita per causa e dei negozi e dei ministri che la disturbano e la vietano, non è uomo che non se gli disperi dirietro. Sì che chi non ha anni da gettar via, se ne può ritornare a casa. E con questo vi lascio, pregandovi che vogliate salutarmi non meno la onesta e prudente madonna Francesca, a me sorella osservanda e onoranda, che la nobile e buona signora Giulia, mia figliuola amantissima e cara.</p>
<closer><dateline>Di Vinezia, il 11 di aprile 1542.</dateline></closer></div1>
<div1 type="epistola"><head n="CXXXV">CXXXV</head>
<opener><salute>A LO ILLUSTRE MESSER DANIEL BARBARO</salute></opener>
<p>Certo che ieri, o mio signore e figliuolo, pascei l'anima de la ambrosia che in bocca de le proprie orecchie mi pose la dotta e lodante lingua del conte Gianiacopo dei Leonardi. Egli, stupido de la gravità dei vostri scritti, ne disse quel tanto che esso, che sì bene intende, si pensò dirne: cosa di lui degna e da voi meritata, ben che quanto più se ne dice, men ne vien detto. Consiosiaché gli argomenti di Aristotile, le idee di Platone, i precetti di Socrate, le invenzioni di Omero, l'arti di Cicerone e i sensi d'Augustino, con tutto quello che esprimono coloro che il mondo chiama sapienti, son quasi spiriti che moveno le penne del vostro intelletto. Onde il nome di voi ha talmente incominciato a essere illustre ed eccelso, che la certezza de la vostra gloria è maggiore che qualunque speranza ci abbino gli altri. Intanto chi vi mira scorge in voi quel non so,che di divino, il qual conserva in se medesimo il bene de la ragione contra gli impeti de le passioni, onde, senza altramente parlarne, diffinite che cosa è virtù morale. E perché ogni laude consiste ne la speculazione de le cose, ne la temperanza dei moti e ne la conversazione degli uomini, di continuo investigate le cause, le magnitudini e l'eccellenze de la natura, contemplando come ultimo fine di tutti gli studi essa divinità. E tuttavia, constringendo gli appetiti e le perturbazioni sotto il freno de la ragione, non solo attendete a sempre disporre nei propri commodi le volontadi altrui, ma con l'aria del vostro volto tacito, per esser ella adorna d'una certa grazia innata, incitate in chi vi mira desiderio di riverirvi non che di amarvi. Intanto il mondo vi scorge ne le maniere, ne la faccia e nel procedere non pur la deità, la modestia e la temperanza, ma quella affabilità placida, quello intento giocondo e quella integrità discreta, in cui si compiace la dilezione umana. Ma chi vi vuol lodare per esser voi ornato d'ogni generazione di laude concludila con dire che gli archi dedicativi dal grave ordine de l'Academia de lo Studio di Padova, nel prender voi la degnità del dottorato, augurarono le corone che le celesti forze del vostro divino intelletto hanno tolto di testa a qualunque altro ingegno si sia.</p>
<closer><dateline>Di Venezia, il 6 di maggio 1542.</dateline></closer></div1>
<div1 type="epistola"><head n="CXXXVI">CXXXVI</head>
<opener><salute>A MESSER FRANCESCO RUSCELLAI</salute></opener>
<p>Il tòrre io a Giorgio, spirito nobile, il ritratto vostro, e il chiedergli voi in cotal tempo il mio, è stato un miracolo uscito da le profonde viscere di quella notabile affezione, che si infonde per un certo fatal amore negli animi di alcuni, se ben non si conoscono se non per fama. Certo che non può essere se non misterio di una tacita conformità di natura lo appetire, come aviam fatto, la imagine de l'un l'altro. E, da che così è, sia contratta costante ed eterna amicizia tra noi due; e sì come ci siamo desiderati in pittura, desideriamoci in presenza. E caso che la fortuna ci vieti il poter conversar d'appresso, non si manchi di goderci da lunge. E poi che ciò si puote per via d'un poco di inchiostro e di carta, facendo la penna l'uffizio che non possono fare i piedi, stiam sempre insieme.</p>
<closer><dateline>Di Vinezia, il 8 di maggio 1542.</dateline></closer></div1>
<div1 type="epistola"><head n="CXXXVII">CXXXVII</head>
<opener><salute>A MESSER NICOLÒ GUIDI, VOLTERRANO</salute></opener>
<p>Ne lo avermi il nostro Giorgio, pittor eccellente, mostrate le due lettre, che voi, amicissimo del mio nome, in lode de le comedie ch'io ho fatto, gli scrivete, mi son talmente commosso ad amarvi che è suta forza dirvelo con queste poche fila di parole. Ma qual principe mi fece mai presente in effetto che aggiugnesse di valore a quello, che per non esser possibile altrimenti, mi offerite in volontà? Certo l'udire per bocca de la vostra penna come vorreste, accioché io più vivesse, tormi dieci anni de la istessa vecchiezza e porvegli a conto de la propria gioventù, mi obliga a desiderare che il viver di voi trapassi d'altretanti il corso prescrittogli da la natura. E ben lo meritate, da che vi nascono sì pietosi pensieri ne la mente; e pur sète, come si dee, litterato, onde devreste appetire il contrario. Avenga che è di costume de la maggior parte dei dotti in ombra di auguriar la morte di chi opera, e non di bramargli la vita; talché queste e quelle composizioni, sieno quanto si possa esser buone, nel capitargli ne le mani, paiono agnelli sbranati dai morsi dei lupi. E mentre col non far mai nulla biasimano chi fa sempre qualche cosa, simigliano giudici senza cause. Intanto il fin loro è disutile e odioso. Or state sano, e congratulativi di continuo con la bontade che usate inverso le fatiche altrui. Conciosiaché vi è di più onore il far ciò che se tali opere fussero dei vostri sudori; imperoché l'uomo, che celebra ciò che è bene in altri, fa fede del conoscimento di se stesso.</p>
<closer><dateline>Di Vinezia, il 11 di maggio 1542.</dateline></closer></div1>
<div1 type="epistola"><head n="CXXXVIII">CXXXVIII</head>
<opener><salute>A MESSER GIROLAMO DA TREVIGI</salute></opener>
<p>Ecco, signor compare, che voi pur sète obligato a la malignità di coloro che interruppero in modo i disegni che avevano fatto le vostre virtù, che ne foste per ismaniare. Certo che l'altrui invidia vi ha posto nel grado de la felicità. Né vi crediate, s'ella non fosse stata tanta, di esser mai divenuto tale. Onde me ne rallegro ne la maniera che ha visto il conte Lodovico Rangone (fervente predicatore del re vostro), mentre, doppo il suo ritorno di costì, mi ha raguagliato degli scudi donativi nel giugnerli voi inanzi, dei quatrocento l'anno di pensione, del palazzo che vi fabricate a sue spese, e de lo avervi messo ne l'ordine dei gentiluomini che lo servono. Atto degno de l'animo di Sua Maestà mirabile, e cosa conveniente a le vostre condizioni eccellenti. Ma da che ciascuno spirito dotato d'ingegno e di stile sacro e alto si rivolge a celebrare il nome di sì santo e di sì glorioso principe, ho cominciato a fargli il varco con la intitolazione del secondo volume de le mie <title>Lettre</title>, che quando ben non ne ritraessi altro che il suo accettarle, preporrò simil grazia a qualunque premio si sia. Intanto so che non mancarete di far per me ogni fraterno uffizio; e per me, dico, e per onta di coloro che coi nuvoli de la maladicenzia ofuscano il sole de le serenissime virtù di Enrico d'Inghilterra.</p>
<closer><dateline>Di Vinezia, il 22 di maggio 1542.</dateline></closer></div1>
<div1 type="epistola"><head n="CIXL">CIXL</head>
<opener><salute>A MESSER GABRIEL IOLITO</salute></opener>
<p>Il <title>Furioso</title> d'oro e figurato, del quale la nobile vostra cortesia mi ha fatto dono, mi è suto in due gradi grandemente grato: l'uno, per amor di chi l'ha composto; l'altro, per conto di colui che l'ha fatto imprimere più tosto da principe che da libraio. Onde la memoria di sì famoso autore ve ne è molto tenuto, imperoché per voi è non pur ridotto ne la propria perfezione, ma illustrato con l'eccellenza di quegli ornamenti, di cui egli è dignissimamente degno. Or aviatene allegrezza tra voi medesimo, imperoché in così alta spesa appare il merito de le fatiche altrui, la riverenza che dimostrate a quelle e la generosità de l'animo vostro. Onde si può dire che fate mercanzia più d'onore che d'utile.</p>
<closer><dateline>Di Vinezia, il 1 di giugno 1542.</dateline></closer></div1>
<div1 type="epistola"><head n="CXL">CXL</head>
<opener><salute>A MESSER IACOPO DEL GIALLO</salute></opener>
<p>Due sorti di piacere mi hanno compunto l'animo ne lo intendere, compar caro, la nuova del figliuol natovi. L'una viene perché naturalmente doviam rallegrarci de lo accrescimento de la generazione; e l'altra, perché cotal parto ereditarà quella eccellente virtù del miniare, con cui fate stupire il disegno, la diligenzia e la vaghezza, che appare ne l'opere che di continuo escono dal lodato e mirabile stile vostro, onde ne stupiscono i giudizii più esperti e gli occhi più acuti. Testimonio non pur le cose fatte da voi a lo imperadore, a petizion del signor don Diego Mendozza; ma mille altre appresso, del che vi tiene obbligo tutto questo secolo. Imperoché, s'egli va superbo degli uomini rari in qual si voglia mestiero, che debbe fare per i singulari ne le arti eccellenti?</p>
<closer><dateline>Di Venezia, il 7 di giugno 1542.</dateline></closer></div1>
<div1 type="epistola"><head n="CXLI">CXLI</head>
<opener><salute>A MESSER FILIPPO D'ASTI</salute></opener>
<p>L'allegrezza da me presa ne lo intendere con quale onore e con quanta lode Vostra Eccellenza riporta a Brescia la vittoria de la lite, è suta simile a la letizia che ne avete presa voi; imperoché lo amico regna nel cuor de l'amico, onde le passioni che premono l'uno premono l'altro. Certo che io me ne son rallegrato nel modo ch'io dico; e rallegrandomene ho ripreso cotal mia tenerezza, peroché non mi doveva esser nuovo che voi, che sète atto a trionfar del torto, riportiate la palma de la ragione. Ma è pur grande l'obbligo, che tenete coi cieli, da che oltre l'esser voi illustre ne la professione de le civili leggi, non trovate pari ne lo studio de le filosofie, né simile nei sensi de le sacre lettre. E io, per me, comparo il fermo, lo intero e il capace spirito vostro a quel componimento sodo, schietto e sufficiente, chiamato dorico da la perizia de l'architettura. Il debile, il vano e lo inutile non si mescola con lo ingegno, che d'ora in ora, anzi di punto in punto vi partorisce quegli alti, chiari e veri concetti, che ignudi, puri e casti vi escono de la anima cristianamente religiosa e religiosamente cristiana. Onde, chi vi ascolta piglia da voi qualità di bontade e di virtù, sì che in quanto al dovere io rimaner senza il continuo comerzio vostro, quasi che non vorrei che vi foste sì tosto sbrigato dal letigio. Conciosiaché non potrò conservarmi ne la memoria le cose che mi avete insegnato, né imparar quello che ve ne portate a la patria. Ne la qual giunto che sarete, degnatevi di far riverenza al signor Girolamo Martinengo invece di me, che lo riverisco con uno affetto di cuore inviolabile.</p>
<closer><dateline>Di Vinezia, il 27 di giugno 1542.</dateline></closer></div1>
<div1 type="epistola"><head n="CXLII">CXLII</head>
<opener><salute>A MESSER GIULIO ROMANO</salute></opener>
<p>Se voi, pittore illustre e architetto unico, dimandaste ciò che fa Tiziano e a quel che attendo io, vi sarebbe risposto che il pensiero di noi due non cerca altro che di trovare il modo da poterci vendicare de la baia che il vostro prometter di venir qui ha dato a la affezione che vi portano gli animi nostri; del che siamo anco sdegnati in tra noi. Egli ha ira con seco stesso per avermi accertato cotal vanità, e io rabbia con meco medesimo per avergliene creduto. Onde la sua còlera e la mia stizza non sono per risolversi nel nonulla dei fumi che esse essalano, prima che ci osserviate la fede de la quale sète tante volte mancato. Ma lo sperar tal cosa è in vano, perché chi è suto crudele in assentarse da la patria propria non può esser benigno in visitar altri. Ecco, Mantova non è però più bella che Roma e che Venezia. Oh, “l'amore de la mogliera, dei figliuoli e de la facultà me lo vieta”: i quindici o venti giorni, che se gli stia lontano, sono uno intermedio dolce, che recrea gli affetti del sangue con le tenerezze di sì breve assenzia. E, per dirvelo liberamente, in quanto a me vorrei, mentre mi ricordo e de le maniere di voi e de le virtù vostre, non avere umanità né giudizio; ché, essendo privo di quella e di questo, non mi consumarci nel desiderio del vedervi operare e del potervi godere. Voi sète grato, grave e giocondo ne la conversazione; e grande, mirabile e stupendo nel magistero. Onde chi vede le fabriche e le istorie uscite da lo ingegno e da le mani vostre, ammira non altrimenti che s'egli scorgesse le case degli iddii in essempli e i miracoli de la natura in colori. Preponvi il mondo ne la invenzione e ne la vaghezza a qualunque toccò mai compasso e pennello. E ciò direbbe anche Apelle e Vitruvio, s'eglino comprendessero gli edifici e le pitture che avete fatto e ordinato in cotesta città, rimbellita, magnificata da lo spirito dei vostri concetti anticamente moderni e modernamente antichi. Ma perché la sorte non vi trasferì qui, come costì? E perché non rimangono le memorie, che lasciate ai duchi di Gonzaga, ai Signori vineziani?</p>
<closer><dateline>Di Vinezia.</dateline></closer></div1>
<div1 type="epistola"><head n="CXLIII">CXLIII</head>
<opener><salute>A MESSER ANTONIO TERZO</salute></opener>
<p>Non poteva il non venire di Vostra Eccellenza qui procedere se non dal suo esser caduta inferma o da lo essersi Quella trasferita a Vicenza. Ma non è dubbio che più mi saria piaciuto che vi foste restituito a la patria che abandonato nel letto. Pure da che ne sète fuora ne ringrazio Iddio, e più ancora per avervi prima visto risanato che inteso la vostra malattia. Benché il cielo devrebbe tener particular cura di una persona tale, massimamente avendola ornata di intelletto preclaro e di virtù suprema. Onde venite a dichiarare in che modo le sue influenze ridondano in voi con il valore di quelle grazie che si ottengono dal motuproprio di lui senza altro mezzo; e di qui deriva la natura, che universalmente dimostrate in tutte le cose. Tal che la dottrina e la scienzia, che vi qualifica, viene quasi anullata da la capacità, che avete ne le nature e nei costumi de le genti. Onde si confessa che altro è il nascerci e altro lo affaticarcisi. Avenga che l'arte, che vuol rimbellire la natura, simiglia la temerità di certe figliuole, che nel presumere di amaestrare le madri, ne acquiston più tosto nome d'insolenti che di sagge. E però voi, con l'usare il giudizio de la cognizion naturale, date ad intendere a la curiosità de l'artificio il suo non essere bastante ad imprendere quel che non si può insegnare. Conciosiaché la profondità del sapere legittimo si bee insieme col latte che ci notrisce, e chi l'ottiene altrimenti è avveduto e non saputo, per la qual cosa sa cavillare assai e comprender poco. È ben vero che chi trae le avvertenze da la culta naturalità, risplende nel compimento de la perfezione, che illustra la degna e nobile condizione di Vostra Signoria.</p>
<closer><dateline>Di Vinezia, il 2 di luglio 1542.</dateline></closer></div1>
<div1 type="epistola"><head n="CXLIV">CXLIV</head>
<opener><salute>AL DANESE, SCULTORE</salute></opener>
<p>Due cose, figliuol mio, si son comprese nel servigio che in sul pegno non mi ha concesso l'uom che sapete: la sua avarizia e la mia povertà. Benché non invidio la commodità di lui, essendo tale; impercioché il povero ha carestia di molte cose, l'avaro di tutte. Ma da che la felicità trae la origine da la virtù, anch'io, per non trovarmi ignorante, posso sperar di acquetarmi. Ma, quando io non fossi mai altro che liberale, non sono io assai? Or, perché la maggior bestemia, che si possa mandare ai professori de la miseria, è l'augurargli la lunghezza del vivere, prego Iddio che esso viva mille anni, accioché sia più continuo il suo esser schiavo a sì bestial vizio. Il difetto de la cui natura tanto manca di quel che tiene, quanto di ciò che non possede. Io, per me, ho quel che voglio, da che posso voler ciò che mi basta, e pensando come qualunque cosa avanza al nostro uso è superflua, non mi curo di accumulare se non fama di buone opere, dolendomi tuttavia circa il non si poter fare senza le sustanzie necessarie. Ma perché il tolerare le colpe de l'amico ridonda in suo proprio vituperio, biasimate l'atto del prefato. Intanto non si manchi di essercitar la penna ne le carte, se ben il mestier vostro è di porre lo scarpello nei marmi; e, in quanto al mio giudizio, mi risolvo a dire che, se voi intendeste lo intagliar de le figure come intendete il compor dei versi, vi avicinareste a Michelagnolo più che non se gli discostano i più dotti in cotal arte. Sì che ubbidite a lo influsso ancor che il pane non lo consenta.</p>
<closer><dateline>Di Vinezia, il 3 di luglio 1542.</dateline></closer></div1>
<div1 type="epistola"><head n="CXLV">CXLV</head>
<opener><salute>A MESSER TIZIANO</salute></opener>
<p>Io ho visto, compare, da voi ritratta la bambina del signor Ruberto Strozzi, grave e ottimo gentiluomo. E perché cercate il mio giudizio, dicovi che se io fusse dipintore, mi disperarei; benché bisognaria che il mio vedere partecipasse del conoscimento divino, volendo comprendere la cagione per cui dovessi disperarmi. Certo che il pennel vostro ha riserbati i suoi miracoli ne la maturità de la vecchiezza. Onde io, che non son cieco in cotal virtù, affermo col giuramento de la conscienza che non è possibile a credere, non che facile a fare, una cotanta cosa; onde merita di essere anteposta a quante pitture mai furono e a quante mai saranno, tal che la natura è per giurare che tale effigie non è finta, se l'arte vòl dire che ella non sia viva. Lodarei il cagnuolo accarezzato da lei, se lo exclamar la prontezza, che lo move, bastasse. E la conchiudo ne lo stupore che, circa ciò, mi toglie le parole di bocca.</p>
<closer><dateline>Di Vinezia, il 6 di luglio 1542.</dateline></closer></div1>
<div1 type="epistola"><head n="CXLVI">CXLVI</head>
<opener><salute>AL MANUZIO</salute></opener>
<p>Quel piacere, che piglia una persona amorevole nel comprendere il prosperar d'altrui, ho preso io, o nobile e chiaro messer Paolo, ne lo intendere come i <title>Dialoghi</title> del grande Sperone sono in libertà del vostro dotto e solo giudizio. Onde è da pensare che gli farete imprimere, de la qual cosa esse composizioni si possono rallegrare; conciosiaché la forma tersa e la correzion purgata de le belle stampe vostre gli accresceranno più credito che non accrescon pregio a le gemme le mani dei re. Sì che dategli in luce tosto; imperoché quel tanto, che si indugia, è un torto che si fa a chi debbe diventar migliore per conto de la loro eccellenza. Oltra di ciò egli è onesto che questa etade sappia di che sorte d'obligo ella è tenuta con le fatiche di sì perfetto uomo. Certo che, chi vede le cose sue, conosce come disegna Michelagnolo e come colorisce Tiziano, avenga che elleno son composte di vita e di splendore; e le simiglio a creature che movano gli spiriti e i sensi per bontà di natura: il contrario di quasi tutte l'opre d'altri. Imperoché paiono proprio corpi adormentati; e quelle cotali lor vivezze, morte, con cui in qualche parte pur respirano, non variano punto da certi moti freddi, che sognando fanno i predetti dormienti. I buoni frutti e non i bei fiori ci pascono lo appetito; e altra importanza è quella che ci giova, che quella che ci diletta. La virtù si sta nel fare, e la vanità nel dire. Le parole vaghe sono le vesti dei gran concetti, i quali si scoprono per sì fatti ancora ignudi. E che altro è la imitazione che uno andar ritto su per le carte rigate? Noi strangoliamo il nostro naturale ingegno con le mani del nostro ritroso artificio; tuttavia che non se gli lascia exalar fuora i suoi fiati propri. È caso ridicolo il tòr la degnità de la reputazione a se stesso per darla a chi non mai vedemmo. Sforziamoci di essere allegati, e non sudiamo allegando altri. Avenga che ci fa più onore un bel tratto uscito dal nostro intelletto, che quanti se ne ritrae dagli scritti che si leggono in cento anni. So bene che io sono inteso da voi, che intendete i tutti, e fatevi intendere dai pochi, con sommo stupore del mondo.</p>
<closer><dateline>Di Vinezia, il 11 di luglio 1542.</dateline></closer></div1>
<div1 type="epistola"><head n="CXLVII">CXLVII</head>
<opener><salute>A MESSER GIULIO ORADINO</salute></opener>
<p>Se voi non sapeste di qual core io vi amo, mi sforzarei di mostrarvelo con il rispondere a quante me ne scrivete; ma, essendone voi certo secondo la verità, so che non me ne imputate se io nol faccio: bastandovi il piacere ch'io sento ne lo udire come l'avervi Sua Santità restituito a la patria è stato un rendere lo splendore solito a cotesto Studio di Perugia. Il quale è abondante e florido mercé del legger vostro; d'il che ringrazio Iddio come di cosa appartenente al mio onore e util proprio. Or, per tornare ai tre giorni che costì si è intertenuto monsignor da la Barba, me ne son rallegrato; imperoché ha fatto fede, con tal sua dimora, de l'amore che egli porta a cotesta città e di quel che cotesta città porta a lui. E per dirvi, Sua reverendissima Signoria mi scrisse circa lo interesso di messer Mario con tanta caritevole umanitade ch'io non so se altra simile si trovò mai in prelato; assicurandomi de la ritornata di lui molto largamente. E perché il clarissimo mastro Lucalberto desiderava di sapere ciò che sopra il caso del figliuol suo mi si avvisava, diedi la carta di monsignor predetto a un medico da Rimine, allevato costì, con imporgli che gliene mandasse la copia. De la qual cosa non ho anco saputo nulla. Ma che opera ho io mai fatto per le brigate perugine, onde ne debbo ritrarre una sì publica e così comune benivolenza? È vero che io le tenni, tengo e terrò sempre collocate ne l'anima, onde, se per una isviscerata affezione si merita tanto, accetto la grazia che io ho con tutti, con tutto il core, e sia in premio di ciò il dolore e la letizia ch'io provo ne lo udire il lor male e il lor bene. Intanto degnisi la Eccellenza Vostra raccomandarmi al mio fratello Bitte Caporali, a Gianberardino e a Luca, miei già sono tanti e tanti anni. E quando sia che la schiera, che solo per vedermi vuol venir qui in abito di peregrini, pur ci venga, gli ricorrò (in quanto a l'animo) con l'affetto che i santi raccolgono le preci di coloro che offeriscono i voti d'intorno a le loro imagini. E nel concluderla, piacciavi di raccomandar la mia vita a le orazioni di quelle moniche sacre, che mi ornano di tante laude, collocandomi nel numero dei veraci e dei giusti.</p>
<closer><dateline>Di Vinezia, il 15 di luglio 1542.</dateline></closer></div1>
<div1 type="epistola"><head n="CXLVIII">CXLVIII</head>
<opener><salute>A MESSER PAOLO CRIVELLO</salute></opener>
<p>Poi che cotanto vi dilettate in compiacermi, so che non vi rincrescerà far sì che il mio suggello si abbia tosto; conciosiacosaché un giorno spero ristorarvi di questa e d'ogni altra fatica. Certo che lo tengo forte in animo; avenga che non ho conosciuta persona che vi pareggi punto ne l'amorevolezza, che di continuo dimostrate non solo a me, ma a qualunque si vada ornato di qualche spirito d'ingegno. E mentre nutrite il gusto vago del bellissimo vostro intelletto dei dolci frutti de la poesia, date materia ad altrui di cogliere di quei rari che produce il culto arbore de lo stile di voi. Onde in cotal conto ritraete da altri la lode, che ad altri largite. Intanto penetrate col giudizio nel profondo disegno de la pittura, e di tale arte sète sì capace che più non si può essere. Né si ferma ivi lo intendimento che vi intertiene il pensiero; imperoché, rivolto a le varie spezie de le gioie, quelle pregia sì rettamente che ne resta contento il più e il meno. Né so qual teologo distenda meglio di voi i sensi de le scritture sacre, e per ciò è da dire che sète giovane ripieno di virtù senile.</p>
<closer><dateline>Di Vinezia, il 21 di luglio 1542.</dateline></closer></div1>
<div1 type="epistola"><head n="CIL">CIL</head>
<opener><salute>AL PIOVANO DI SANTO APOSTOLO</salute></opener>
<p>A voi, prete reverendo, sì starien bene i gradi dei maggior prelati, a voi si converrebbe la mitera, a voi il cappello, da che per voi non si lascia cosa indietro, che sia laude e onore di quella piccola chiesa che meritamente tenete in custodia. Onde vi si dà il nome di buon sacerdote. E ciò conferma la voce publica di tutto il popolo, che vede in che maniera vi studiate in ampliarla con la presente fabrica. Intanto compartite il poco de la rendita, che ve ne perviene, nei poveri, negli infermi e nei peregrini. Talché altri si maraviglia che possiate mangiare il pane dovuto, non che intertenervene secondo le cose necessarie al vivere. Benché la grazia di Dio nel riguardare cotanta vostra caritade si converte ne le sustanzie dei bisogni di voi, che sète sì fervente e sì sollecito padre di qualunque abita ne la parrocchia che vi ubbidisce in Cristo al tempio che vi orna del suo titolo, che ciascun vi è diventato figliuolo. E io, per me, non pur vi amo con zelo di tale, ma vi reverisco con candida sincerità, di quale io mi sia; imperoché vi giudico uno essempio di quella spiritual cura che si appartiene a tutti coloro che soprastanno a le anime. Devrebbe, chi possiede l'entrate di Gesù crocifisso, dispensarle nei commodi degli altari, de le messe, degli uffizii, degli incensi, dei lumi, dei paramenti, dei battesimi e de le comunioni, e amando il prossimo, con il casto de la intenzione, soccorrere, con ciò che avanza a le lor tavole, la miseria de le fami di chi pate. Le facultà religiose si denno spendere santamente, e gli alimenti di Cristo distribuire cristianamente; e guai per chi si rivolge al contrario.</p>
<p>Ma che dirò io, o uomo onesto e prestante, de la reputazione acquistatavi da la bontà, che move ogni predicatore di fama buona, di vita ottima e di dottrina somma, a venire a esporre il verbo divino nel vostro pulpito? Onde ne risulta a voi chiara commendazione, e a noi evidente salute. Ecco, due volte già abbiam sentito mercé vostra fra' Bernardin da Siena, due volte l'abbiam sentito vostra mercede, che sol per questo meritate che se ne faccia memoria, avenga che la sua voce apostolica e il suo dir catolico fa buoni i rei e perfetti i giusti; sì che rallegratevene con voi medesimo, ringraziando il Salvatore del potere che avete appresso de le sue creature; e mentre ciò fate, compiacetevi anco con la dolcezza de la vostra affabile condizione: la cui umanità aprono il seno del cuor loro a ciascuno, e però fino ai gran maestri ne pigliano sicurtà: testimonio il signor Paolo e il signor Chiappino Vitelli, giovani ripieni di virtù illustre. La splendida nobiltà dei quali si è accomodata i giorni, che son qui stati, di tutta la casa vostra.</p>
<closer><dateline>Di Vinezia, il 23 di luglio 1542.</dateline></closer></div1>
<div1 type="epistola"><head n="CL">CL</head>
<opener><salute>AL SIGNOR GIROLAMO MARTINENGO</salute></opener>
<p>Io che intendo che la Signoria Vostra non si gode de la vital sanitade, ne ho preso quel fastidio che, se agravato da cotal male, giacessi in letto nel modo che ci sono giaciuto di molti giorni, non senza qualche sospezione di peggio. E, benché io ne sia, per Dio grazia, levato, il sapere che voi ci sète dentro, non me lo lascia far pro; avenga che tutto quel di lieto e di dolente, che un simile a voi prova in la persona, provo io in sul core. Onde vorrei potere tòrvi la febbre, che vi tiene oppresso, così tosto come lo dico, ché certo lo farei, e ben debbo io ciò desiderare, da che voi sète il più cortese gentiluomo e il più onorevole cavaliere che io abbi anco conosciuto. In voi non è affettazione, in voi non è cerimonia e in voi non è arroganza alcuna. Facile e temperato è il vostro real procedere. Amate la virtù, stimate la lealtà e seguite la veritade. Niente di simulato e nulla di finto appare negli atti vostri. Osservate le promesse; e, se aviene che pure indugiano, la tardanza gli è usura; onde spero che sì sarete imitato ne la maniera che sète ammirato. Certo che da voi s'impara ogni eroico effetto e ogni egregio modo, e chi non sa ciò che si sia generosità, liberalità e umanità, guardi voi e saranne instrutto. De la vostra prestante pietà non parlo, perché non è lecito ch'io paghi con poche lodi la carità usatami nel trar di carcere il buono e sventurato Cavorlino. Non chiede indarno chi a voi chiede; non son vani i preghi che vi si porgano, né può dir di esser povero chi vi conosce. Né si creda che il cielo a una cotal sua fattura non riserbi gradi e onori convenienti a la prudenzia e a l'animo che vi amministra; non nascono senza quale i pari vostri. Sì che acquetativi circa lo accidente, ché ben passarà via. Intanto comandatemi come potete comandarmi; avenga che io sono per giusta cagione affezionato dei vostri meriti singulari.</p>
<closer><dateline>Di Vinezia, il 25 di luglio 1542.</dateline></closer></div1>
<div1 type="epistola"><head n="CLI">CLI</head>
<div2 type="epistola">
<opener><salute>A MESSER GIORGIO, PITTORE</salute></opener>
<p>Eccovi il sonetto, che i meriti de la gentildonna e i prieghi vostri m'hanno tratto de lo intelletto con tanta volontà che più non si potrebbe dire. Imperoché io non ho mai visto volto vivo, che mi abbi mosso a stupirne, come il suo dipinto. Conciosiaché la grazia degli occhi, la maestà de la sembianza e l'alterezza de la fronte si uniscono talmente insieme che fanno di lor medesime una composizione di bellezza più tosto celeste che terrena, e quel che più ammiro è che niun può guardar cotale imagine con desir lascivo. Ma se io sono uscito fuor di me nel mostrarmisi ella nel pennello vostro, che farò io tosto che io lo vegga ne la vita sua?</p>
<closer><dateline>Di Vinezia, il 29 di luglio 1542.</dateline></closer>
    </div2>
<div2 type="poesia"><lg type="sonetto"><lg type="quartina"><l>L'arte è fatta natura, e chi nol crede</l>
<l>Miri l'esempio alter, che Giorgio ha tolto</l>
<l>De la Barozza, nel cui sacro volto</l>
<l>L'indole, che hanno gli angeli, si vede. </l></lg>
<lg type="quartina"><l>Lo spirto de lo stil, che al ver non cede,</l>
<l>Stasi tra i color vivi in sé raccolto;</l>
<l>A quelle grazie, a quelli onori vòlto,</l>
<l>Che la terra la face e il ciel le diede.</l></lg>
<lg type="terzina"><l>Intanto il guardo suo santo e beato</l>
<l>In noi, che umilemente il contempliamo,</l>
<l>Casto rende il pensiero innamorato.</l></lg>
<lg type="terzina"><l>Tal che solo inchinar desideriamo</l>
<l>La bellissima donna, idol del fato,</l>
<l>Ne la qual par che non peccasse Adamo.</l></lg></lg></div2></div1>
<div1 type="epistola"><head n="CLII">CLII</head>
<opener><salute>A MESSER GIAMBATTISTA TORNIELLO</salute></opener>
<p>Piacesse a Dio, carissimo amico, che io mi conoscessi di essere sì come voi affermate ch'io sono. Certo che me ne terrei buono, non tanto per ornamento mio, quanto per utile del secolo, che veramente ha carestia di persone le quali abbino in sé la qualità che mi attribuite. Ma perché ognuno si succhia le dita, che nel mèle de la lode gli intingono coloro che si dilettano di ben dire, anch'io andrò raccogliendo con le labbra de la vanagloria quelle che mi dànno le vostre umanissime cortesie. Ma non avendo io con che altro remunerarvele, non ho restato di far sì che messer Tiziano rimetta la mano ne la tavola, che tosto riavrete fornita da quella diligenzia, che in verità le mancava, e che voi per suo onor desiderate. Esso ci ha aggiunto il protettor de la vostra patria armato, e in cambio dei cherubini vedrete due angeli di vaghezza celeste e di grazia divina. Benché mi duole di non esser lui, intanto che io potessi sodisfarvi nei fatti, come cerco di compiacervi ne le parole; ché, essendo ciò, confessareste, nel ricevere del presepio, che aspettate, che fosse più tosto miniato che dipinto. Ma, quale io mi sia, e per quel ch'io possa, vi notifico che tengo una extrema volontà di compiacere a voi, architetto singulare e gentiluomo magnifico. Testimonio la eccellenzia del signor messer Girolamo, reputazion de la medicina, splendor di Novara e degno parente di voi.</p>
<closer><dateline>Di Vinezia, il 6 d'agosto 1542.</dateline></closer></div1>
<div1 type="epistola"><head n="CLIII">CLIII</head>
<div2 type="epistola">
<opener><salute>A DON DIEGO MENDOZZA</salute></opener>
<p>Chi dubitasse, signore, de la bizzaria dei vostri andari, consideri il sonetto, che mi avete fatto comporre sopra il ritratto, del quale mostrate solamente lo invoglio di seta, che lo ricopre a guisa di reliquia. Ma perché son certo che i miei versi non tengono in sé tanto di buono quanto in lei mostra di naturale la donna, che senza averla inanzi vi ha rasemplata il Vecellio, ne chieggo perdono al fantastico del suggetto impostomi. Intanto eccovegli nel modo che io ho saputo farvegli.</p>
<closer><dateline>Di Venezia, il 15 d'agosto 1542.</dateline></closer>
    </div2>
<div2 type="poesia"><lg type="sonetto"><lg type="quartina"><l>Furtivamente Tiziano e Amore,</l>
<l>Presi a gara i pennelli e le quadrella,</l>
<l>Due essempi han fatto d'una donna bella</l>
<l>E sacrati al Mendozza, aureo signore.</l></lg>
<lg type="quartina"><l>Ond'egli, altier di sì divin favore,</l>
<l>Per seguir cotal dea, come sua stella,</l>
<l>Con cerimonie apartenenti a quella </l>
<l>L'uno in camera tien, l'altro nel core.</l></lg>
<lg type="terzina"><l>E mentre quella effigie e questa imago</l>
<l>Dentro a sé scopre e fuor cela ad altrui,</l>
<l>E in ciò, che più desia, meno appar vago,</l></lg>
<lg type="terzina"><l>Vanta il secreto, che s'asconde in lui,</l>
<l>Ché, s'ognun è del foco suo presago,</l>
<l>Ardendo poi non sa verun di cui.</l></lg></lg></div2></div1>
<div1 type="epistola"><head n="CLIV">CLIV</head>
<opener><salute>A MESSER FRANCESCO SALVIATI</salute></opener>
<p>Son molte le cagioni che mi movono a ricordarmi di voi, spirito veramente pellegrino ed eletto. Ecco che mi costringe a ciò il ben che a me volete, le cortesie usatimi, la gentilezza propria, la bontà che vi move, la conversazion dolce, la modestia, la umanità e l'altre virtù, che vi adornano con uno splendor tale, che la pittura, nel cui studio sète ammirabile, par quasi la minore. Io parlo così per non sapere in più bel modo lodarvi, avenga che noi siamo posti in cielo da la lode a punto quando, lasciato da parte la cosa per la quale meritiam di essere principalmente lodati, altri ci essalta con lodarci ne le azioni più minime. Ma dove (circa il conmendare il divin ingegno che avete) manco io, ci suplì il re di Francia. Nel vedere il ritratto mio di mano vostra, Sua Maestà se ne maravigliò come di essempio vivo e non come di opra dipinta; e, fattolo porre tra le sue gioie più care, disse: “Io voglio lo autor di sì bella cosa ai miei piaceri”; che altro saria che essere a quegli di costì. Non è degno di servirvi colui che vi comanda; e dei giovani simili a voi non nascono ogni dì. E ciò dice Tiziano con molta fervenzia d'amore e con gran prontezza di sincerità. E anco Giorgio nol tace, anzi vi celebra con veemenza di affezione. Intanto ed essi e io vi salutiamo e desideriamo insieme. Ma perché il compare intende tutavia che la bontà vostra non si sazia di dare a le sue opere le preminenze che vi par che meritano, ve ne ringrazia con isviscerata carnalità.</p>
<closer><dateline>Di Vinezia, il 20 di agosto 1542.</dateline></closer></div1>
<div1 type="epistola"><head n="CLV">CLV</head>
<opener><salute>A MESSER PANGRAZIO DA EMPOLI</salute></opener>
<p>Il ritratto, che del Pepoli vi ha fatto Giorgio d'Arezzo, giovane d'intelletto sopraumano, è de le più mirabili cose che si vegga di suo. E poi che ne ricercate il mio parere, dicovi che lo teniate caro sommamente, imperoché il far meglio una volta che l'altra è particular capriccio di chi più ne sa. Avenga che anco i pittori eccellenti dànno talora nel goffo. Ma chi potria dire la grazia, che gli aggiunge l'ornamento intagliato da lo stupendo stile del Tasso, onde sète obligato a tenerlo sempre in camera, imperoché sì fatte maraviglie son la reputazione d'una persona gentile e intendente come la vostra? A voi più che ad alcuno altro si appartiene di avere si aili opre singulari, perché voi capite col giudizio vertuoso ogni grandezza di virtù. Ma chi non crede ciò, chiariscasi nel sentirvi contar, oltre l'antichitá di Gerusalemme, le qualità de le piramide di Egitto. Per mia fè, ch'io rimango attonito pensando al vostro esprimere i costumi e le nature de le genti di quei paesi, là onde fuste degno di trasferirvi col favore inusitato che vi ci trasferiste; e ben conobbe il gran Luigi Gritti, illustre memoria, di che merito e di quale ingegno voi eravate. Certo che Fiorenza, madre dei chiari e pellegrini spiriti, vi dee tenere tra le sue creature più dilette; avenga che sète composto di mansuetudine, di cortesia e di discrezione; né punto degenerate da lo splendido e ottimo messer Tomaso, zio vostro e onorando amico mio.</p>
<closer><dateline>Di Venezia, il 25 d'agosto 1542.</dateline></closer></div1>
<div1 type="epistola"><head n="CLVI">CLVI</head>
<opener><salute>A MESSER FRANCESCO MARCOLINI</salute></opener>
<p>Non mi curo, o compare, che l'amico mi voglia male, come vi è suto riferito; imperoché la speranza de la bontà è rimasta in pochi chierici, e la facultà di avere a diventar giusti, in pochissimi; ma la presunzione del credere d'esser ottimi, in molti; onde è sì onesto di odiarne parte che anco a quegli devria piacere di sentirsi odiare. Non è dubbio che chi considera quanta riverenza e quanta santità sia ne l'ordine loro, e quanta eccellenza e degnità nel grado, non pure istimaria vituperoso lo abbondar eglino nei peccati; ma intitolarallo crudele e maladetto. Certo che la prudenzia e la conscienza altrui nel vedere ogni loro uffizio quasi remoto da la carità cristiana sta per dire che essi usino l'astuzia in iscambio de la religione; talché il mondo chiama costume gentile e mansueto quello con cui si confonde l'alterezza de la loro insolenzia, tollerata da Cristo perché le genti, che gli ubbidiscono, richieggono pena così fatta.</p>
<closer><dateline>Di Vinezia, il 26 d'agosto 1542.</dateline></closer></div1>
<div1 type="epistola"><head n="CLVII">CLVII</head>
<opener><salute>AL TASSO, INTAGLIATORE</salute></opener>
<p>Egli mi è tanto caro l'ornamento che fate a mia 'stanzia, quanto discaro l'avervi messer Giorgio dato sì fatta briga per me, che per voi non ho speso altro che alcune esclamazioni uscitimi dal core del giudizio, bontà de la maraviglia che mi ha provocato le voci nel vedere gli intagli che nel legno di noce avete qui mandato. Certo che son mirabili, e degni de la fama vostra. E io, per me, non viddi mai simil delicatura in gesso né in marmo. Onde sto con isperanza dei miei, veramente grande. Intanto vi prego che mi imponiate qualcosa, che venga a far meno la vergogna, ch'io tengo circa il prevalermi de la virtù d'uno, ché apena mi conoscete per nome.</p>
<closer><dateline>Di Vinezia, il 26 d'agosto 1542.</dateline></closer></div1>
<div1 type="epistola"><head n="CLVIII">CLVIII</head>
<opener><salute>A MESSER FRANCESCO MARCOLINI</salute></opener>
<p>Che è a me, o compare, il gracchiar dei frati, che dicono che io non so disputar de la fede? Certo che io so meglio credere a Cristo che essi non san parlarne. Onde aviene che dai miei discorsi non si ritranno dubbi. E mi sforzo avere più tosto Iddio nel core tacito che ne la bocca vocifera. Sì che poco mi curo di ciò che vanno anfanando sì fatte genti. Imperoché la maggior parte di loro pigliono l'abito, che se gli vede, per essere in tutto abandonati da la speranza, non che da la fortuna.</p>
<closer><dateline>Di Vinezia, il 27 d'agosto 1542.</dateline></closer></div1>
<div1 type="epistola"><head n="CLIX">CLIX</head>
<opener><salute>A MADONNA ISABELLA MARCOLINA</salute></opener>
<p>Per due cagioni, comare onoranda, mi duole la indisposizione vostra: l'una per il patire de la istessa persona, l'altra perché Giorgio non può ritrarvi inanzi che si parta. Ma come non si vergogna il male a lasciare in sanità le migliaia de le donne, che non meriton la vita, e tenere inferma voi, che sète degna di viver sempre? Ma perché il mondo va così, recatelo in pacienzia, ringraziando Iddio che già comincia a cessare; onde spero che tosto riplenderete con la vaghezza dei colori usati. Talché apunto nel suo ritorno potrà lo egregio spirto rendervi viva nel quadro che brama di farvi, ai piè del quale spero scriverci il sonetto promessovi. Intanto guardativi dai disordini che tuttodì vi tempestano, imperoché più doviamo riprendervene quanto men dovereste incorrerci. Ma che importa a voi lo esser ingegnosa e prudente, se non sapete astenervi da quelle cose che vi nuocono mentre che esse vi dilettano?</p>
<closer><dateline>Di Vinezia, il 28 dagosto 1542.</dateline></closer></div1>
<div1 type="epistola"><head n="CLX">CLX</head>
<opener><salute>A MESSER GIORGIO, PITTORE</salute></opener>
<p>Se il vostro animo nel far piacere a me imitasse la sollecitudine che io sempre misi il mio in far servigio a voi, avreste ragione di volere intendere con la prestezza, che dimostrate del ciò ch'io ho fin qui operato ne lo interesso del grado che per il zio vostro con ogni istanza procacciate da voi circa il disegno richiestovi da la gran volontà, ch'io ne tengo, mi rispose che gli porrete mano tosto che lo 'ngegno vi si acqueta. Onde mi è forza contentarmene; peroché la fantasia il più de le volte vienmi alterata da nuvoli, di che l'adombrano i venti dei ghiribizzi che di continuo si raggirano per la testa dei poeti e dei pittori. È ben vero che il quadro promessomi e, come dite, già cominciato, mi si mandarà ratto, solo perché m'intertenga sin che la carta si termina. Or per essere io nato più per comodo d'altri che per utile mio, scrissi al duca; e con la lettera, per via de la quale lo supplicavo ad ottenere da chi vi è contra la grazia, che tanto vi preme, aggiunsi un ritratto di me stesso, opera del Moretto bresciano, ne la pittura spirito diligentissimo; e per anco non ne sento risposta, credo per ritrovarsi il signor Montino a Roma. Ma così fussi io compiaciuto di quello che da voi proprio desidero; come sarete sodisfatto voi di quanto per mezzo di me dal predetto cavaliero desiderate.</p>
<closer><dateline>Di settembre, in Vinezia, 1542.</dateline></closer></div1>
<div1 type="epistola"><head n="CLXI">CLXI</head>
<div2 type="epistola">
<opener><salute>AL DUCA D'URBINO</salute></opener>
<p>Non altro che la lode data pubblicamente da questa cittade chiara ai cavalieri illustri, dei quali ha fatto stupenda mostra la saputa e valorosa milizia de la Vostra giusta e magnanima Eccellenza; non altro che la fama, che in gloria di voi trombeggia per tutto gli abiti, l'armi, i cavalli, le sembianze e le bravure di tali, poteva togliermi il dispiacere da me preso circa il non intendere la venuta a Chioggia del conte di Montelabbate, suo celeberrimo ambasciatore. Però che sarei corso quale io devevo a basciarvi quelle nobili mani, con la cui liberalitade ho io tutte l'obligazioni che puote avere virtuoso grande a principe ottimo. Ma l'allegrezza mi è durata poco ne l'animo; conciosiaché, mentre credevo che vi trasferiste sin qua, ecco che odo qualmente la Signoria serenissima vi ha rimandato a Verona, benché debbo più tosto ampliar la letizia nel cuore che annullarla, avenga che ciò testimonia la fidanza che ne le virtù di Guido Baldo tiene sì degna e si grave republica. Sì che consolatevene, signore; cosolatevene, dico: imperoché il tempo viene, ei viene il tempo che dee mettere in essercizio le vostre dotte militari intelligenzie. Le ali de l'aquila sempre augusta sono di sì repente volo che bisogna temere l'ombra dei suoi giri, ancora che sieno amici e fedeli. Di poi la superbia de le vittorie ha molto in odio i rispetti. Or, mentre nel capitolo da me composto in onore di Carlo Cesare ci si veggono assai terzetti profetici, quasi a persuasione d'ognuno l'ho impresso e mandato in luce sotto il titolo, del vostro nome ammirabile; dandolo, acciò ve lo dia in un piccolo libretto, a Bartolomeo Campi, miracolo de la sua arte. E perché il giugnere de la vostra inclita persona in Pesaro sarà dopo di lui, ve lo indirizzo così ignudo e sciolto, come vedete.</p>
<closer><dateline>D'ottobre, in Vinezia, 1542.</dateline></closer>
    </div2>
<div2 type="poesia"><head>Il capitolo di messer Pietro Aretino in laude de lo imperatore, e a Sua Maestà da lui proprio recitato</head>
<lg type="capitolo ternario"><lg type="terzina"><l>Poi che degno non son di laudarvi</l>
<l>Ringrazio il cielo, o imperator modesto,</l>
<l>Ch'ai dì miei ha voluto procrearvi.</l></lg>
<lg type="terzina"><l>Pensa in tanto il pensier, nel qual mi arresto,</l>
<l>Ciò che io sarei, non essendo or ch'io sono,</l>
<l>Nascendo voi o più tardi o più presto.</l></lg>
<lg type="terzina"><l>Se inanzi a me v'avea la terra in dono,</l>
<l>Con ansia estrema invidiava quelli</l>
<l>Nati al tempo d'un principe sì buono;</l></lg>
<lg type="terzina"><l>Se dopo, ben potea nominar felli</l>
<l>Gli ottimi influssi, qual m'avesser posto</l>
<l>Ne la prescrizion dei lor ribelli.</l></lg>
<lg type="terzina"><l>Ma poi che questo e quel non s'è opposto</l>
<l>Tra 'l futuro e 'l passato, in danno mio</l>
<l>Il titol di felice hommi preposto.</l></lg>
<lg type="terzina"><l>E officio il dir ciò d'officio pio</l>
<l>Però che in duce e in nume salutare</l>
<l>Vi ha dato a noi l'alta bontà di Dio.</l></lg>
<lg type="terzina"><l>Le vostre giuste intenzioni chiare</l>
<l>Fanvi nel casi del cristiano zelo</l>
<l>Senza simil, senz'ugual e senza pare.</l></lg>
<lg type="terzina"><l>O scudo dei credenti in l'Evangelo,</l>
<l>Santo è lo sdegno che 'l petto v'infesta,</l>
<l>Santa la causa che in man ponvi il telo.</l></lg>
<lg type="terzina"><l>Se volontà fusse in voi meno onesta,</l>
<l>Men fervor in la fè, men conscienza</l>
<l>E men quel poco creder che ci resta,</l></lg>
<lg type="terzina"><l>Ch'altro saremmo noi d'una semenza</l>
<l>Di crudeltà, d'ignominie e di errori,</l>
<l>Qua d'amor privi e là di riverenze?</l></lg>
<lg type="terzina"><l>Certo che i vostri bellici terrori,</l>
<l>Oltre il distorre altrui da quei peccati,</l>
<l>Che provocan di Dio l'ire e i furori,</l></lg>
<lg type="terzina"><l>Annulleran gli orgogli dispietati</l>
<l>Del profano rettor dell'Oriente</l>
<l>Dall'ignavia di lui anco annullati.</l></lg>
<lg type="terzina"><l>Guida Satan la sua perversa gente,</l>
<l>Muove Iesù il vostro inclito stuolo,</l>
<l>Che, come quel temerario, è prudente.</l></lg>
<lg type="terzina"><l>In questo dice confusa dal duolo</l>
<l> (Toltone voi) l'umil religione:</l>
<l>-Tra tanti figli non truovo un figliuolo.-</l></lg>
<lg type="terzina"><l>L'innocenza di lei più non dispone</l>
<l>Le verità del suo rito sincero:</l>
<l>Tengonla in piè l'opre vostre buone.</l></lg>
<lg type="terzina"><l>Il divin culto, testimone intero</l>
<l>D'ogni cuor fido e d'ogni mente pura,</l>
<l>Tanto è finto in altrui, quanto in voi vero.</l></lg>
<lg type="terzina"><l>Ma che più bella e più lodata cura</l>
<l>Potea Carlo pigliare, e più dovuta</l>
<l>A noi, a sé, a Dio, a la natura?</l></lg>
<lg type="terzina"><l>Colui che gli astri in cielo affigge e muta,</l>
<l>Gli assegna in premio una vita che tale</l>
<l>Altr'uom, da che fu l'uom, non ha vivuta.</l></lg>
<lg type="terzina"><l>Vuole Iddio che lo spirito vitale</l>
<l>Venti lustri di Cesare si amanti,</l>
<l>Di Cesare immortal più che mortale.</l></lg>
<lg type="terzina"><l>Ei punisce i superbi, e i supplicanti</l>
<l>Col giogo e col perdon, tal laude dando</l>
<l>Al gran de Iddio dei dèi, santo dei santi.</l></lg>
<lg type="terzina"><l>Egli dei rei pon le nequizie in bando,</l>
<l>Ei trae i buoni for dei vilipendi,</l>
<l>Né indugia a la lor pace il come o il quando.</l></lg>
<lg type="terzina"><l>Fa col guardo tremare i cor tremendi.</l>
<l>E, dove gira l'intrepido ciglio</l>
<l>Stupidi fansi gli uomini stupendi.</l></lg>
<lg type="terzina"><l>Che siate tale, io non mi maraviglio:</l>
<l>Maraviglia avrei ben se tal non foste,</l>
<l>Tale è in voi e l'ordine e 'l consiglio.</l></lg>
<lg type="terzina"><l>Onde l'alme virtù, da Dio riposte</l>
<l>Nel sacro erario del cesareo ingegno,</l>
<l>Più che al ben d'altrui che al suo proprio esposte,</l></lg>
<lg type="terzina"><l>Per mezzo del vostro animo sì degno</l>
<l>A duo re, l'un prigion,l'altro mendico,</l>
<l>Isponte dier la libertade e il regno.</l></lg>
<lg type="terzina"><l>Barbaria testimonia il ver, ch'io dico,</l>
<l>La magnanimità sallo, che infusa</l>
<l>Vi tien ne l'alma ogni pianeta amico.</l></lg>
<lg type="terzina"><l>Per sì nova mercé grida ogni musa </l>
<l>Con somma gloria de la gloria vostra,</l>
<l>Atto più da lodar quanto men s'usa.</l></lg>
<lg type="terzina"><l>Tal che pregio saria de l'età nostra</l>
<l>S'ella in manna cangiasse quel veneno,</l>
<l>Che la comune invidia or vi dimostra.</l></lg>
<lg type="terzina"><l>Coloro che vorrien metter il freno</l>
<l>A voi che raffrenate i moti e l'ire</l>
<l>Che avampano ogni mente ed ogni seno,</l></lg>
<lg type="terzina"><l>Cerchin di superarvi in quell'ardire</l>
<l>Che liberò a Tunisi in un punto</l>
<l>Cotanto stuol da le catene dire.</l></lg>
<lg type="terzina"><l>Poscia di venerar piglino assunto</l>
<l>L'esterminio d'Algeri u' non fu mai</l>
<l>Cesar da Cesar in Cesar disgiunto.</l></lg>
<lg type="terzina"><l>E l'altre pugne di esserciti assai</l>
<l>Vi fûr contra i metalli e i ferri ardenti,</l>
<l>Come tu, Marte, e tu, Bellona, sai.</l></lg>
<lg type="terzina"><l>Vi assalir ivi tutti gli elementi:</l>
<l>Il caso, il fato, la sorte, il destino,</l>
<l>Gli augurii, i prodigii ed i portenti:</l></lg>
<lg type="terzina"><l>L'aspro del verno, lo stran del confino,</l>
<l>La miseria del pan, l'orror del fatto,</l>
<l>Lo sperar, lungi e 'l disperar vicino.</l></lg>
<lg type="terzina"><l>Ma in tal momento, in tal cosa, in tal atto</l>
<l>Voi stesso in tutti fermaste talmente</l>
<l>Che tornò fiero il campo sterrefatto,</l></lg>
<lg type="terzina"><l>Onde il furor del sinistro repente,</l>
<l>Da l'ombra del cuor vostro ispaventato,</l>
<l>Restâr prigion del proprio suo frangente.</l></lg>
<lg type="terzina"><l>E così l'infortunio d'ire armato,</l>
<l>Mentre volse con turbide insolenze</l>
<l>Farvi infelice, vi fece beato.</l></lg>
<lg type="terzina"><l>Desista dunque da le sue sentenze</l>
<l>L'empio livore, e tacito tra noi</l>
<l>Le vostre adori supreme eccellenze.</l></lg>
<lg type="terzina"><l>Poi tenti in la pietà d'imitar voi</l>
<l>Che or tremisene, e già Francesco Sforza</l>
<l>Grata investi dei patrimoni suoi.</l></lg>
<lg type="terzina"><l>Ne la prudenzia, con cui fate forza</l>
<l>A le maligne inique stelle dure</l>
<l>Sforzando il ciel, ch'ogni vivente sforza.</l></lg>
<lg type="terzina"><l>Ne la religion, le quali cure</l>
<l>Translate avete in l'indico emispero</l>
<l>Dato a l'ecclesiastiche culture.</l></lg>
<lg type="terzina"><l>Ne la costanzia, che il petto severo</l>
<l>Vi mantien sì che l'universa mole</l>
<l>Non è sì ferma nel suo perno intero;</l></lg>
<lg type="terzina"><l>Ne la modestia, che lodi più sole</l>
<l>Davvi la sua benignità perfetta</l>
<l>Ché quanti gesti ha mai veduti il sole.</l></lg>
<lg type="terzina"><l>In cotali arti ogni nimica setta</l>
<l>Dovria con pronto istudio esercitarsi,</l>
<l>Lasciando a voi quel ch'a voi sol s'aspetta.</l></lg>
<lg type="terzina"><l>Voi Cesar sète, e chi puote appressarsi</l>
<l>Al segno che trappassan le vostr'ale</l>
<l>Può anco in voi, divin, deificarsi.</l></lg>
<lg type="terzina"><l>Cosa non è in voi o tale o quale</l>
<l>Senza nessun paragone vendianvi;</l>
<l>Né movete atto che non sia fatale.</l></lg>
<lg type="terzina"><l>Le superne influenze onore fanvi,</l>
<l>Ed i segni celesti, ignoti e conti,</l>
<l>Per loro oggetto e per loro idol hanvi.</l></lg>
<lg type="terzina"><l>Però volgete le serene fronti</l>
<l>De' pensieri catolici u' bisogna</l>
<l>Che i presidi di voi sien fermi e pronti</l></lg>
<lg type="terzina"><l>Ciascun. eccetto Cesar, serva agogna</l>
<l>L'alma cristianitade, ogn'altro sire</l>
<l>Si vegghia il suo fin vuol, se dorme il sogna.</l></lg>
<lg type="terzina"><l>Sol voi tali onte aborrite d'udire,</l>
<l>Come in Cristo cristiano, e confondete</l>
<l>Chi la sa più spregiar che riverire.</l></lg>
<lg type="terzina"><l>Voi in grado, lor malgrado, la tenete</l>
<l>Salvando in lei sue degnitadi gravi</l>
<l>Perché il merto a la fede e a Dio vivete,</l></lg>
<lg type="terzina"><l>Schernendo l'armi, i cavagli e le navi,</l>
<l>I tesor, gli apparati e il minacciare</l>
<l>Di chi gli arbitrii altrui suol far ischiavi.</l></lg>
<lg type="terzina"><l>Calchin pur il terreno, fendino il mare</l>
<l>Le nefande e le vili turbe esterne,</l>
<l>Che sanno meglio fuggir che affrontare.</l></lg>
<lg type="terzina"><l>Che qualunque se sia occhio discerne</l>
<l>Caso che ancor non si è letto né scritto</l>
<l>Ne le croniche antiche o in le moderne.</l></lg>
<lg type="terzina"><l>Peroché quei che disperso e sconfitto</l>
<l>Credonvi aver col numer loro immenso</l>
<l>Nel tener vinto voi, vi fanno invitto.</l></lg>
<lg type="terzina"><l>Ben si aveggon color, che han qualche senso,</l>
<l>Che a domar voi non bastano i monarchi</l>
<l>Ch'al mondo tutto fan pagar il censo.</l></lg>
<lg type="terzina"><l>Sì che quei che, di rabbia e d'odio carchi,</l>
<l>Conculcar vi vorrien con gare infide,</l>
<l>Vi sono in vece di colossi e d'archi.</l></lg>
<lg type="terzina"><l>In cotal mentre Iddio sommo, che arride</l>
<l>A le imprese di voi, gli annunzia il fine</l>
<l>Che i nimici di lui spegne e conquide.</l></lg>
<lg type="terzina"><l>Ecco, le genti eccelse e pelegrine,</l>
<l>Nel mirar voi, scorgonvi ai turchi immondi</l>
<l>Perpetuo specchio de le lor rovine.</l></lg>
<lg type="terzina"><l>Se come cieli ci fussero mondi,</l>
<l>Sarien costretti a sperare e temere</l>
<l>Gli essiti vostri di glorie fecondi.</l></lg>
<lg type="terzina"><l>Guardinsi dunque le genie austere</l>
<l>Che ne le cause e ne le occasioni</l>
<l>Sono non meno efferate che fere.</l></lg>
<lg type="terzina"><l>Gli sdegni d'Austria hanno in sé più ragioni</l>
<l>Che quante n'ebbe ne' tempi vetusti</l>
<l>La gran madre dei Bruti e dei Catoni.</l></lg>
<lg type="terzina"><l>Furon gentili i Cesari Augusti,</l>
<l>E voi fedel augusto Cesare sète,</l>
<l>Pio in lo spirto, essi nel senso giusti.</l></lg>
<lg type="terzina"><l>Però le sorti lor dietro traete</l>
<l>A le virtù di voi solenni e dive,</l>
<l>Che mertano altro che obelisci e mete.</l></lg>
<lg type="terzina"><l>L'opre di tali si mantengon vive</l>
<l>Quanto a la lode, ch'ebbero assolute,</l>
<l>Perch'ognor fûr d'ogni viltade schive.</l></lg>
<lg type="terzina"><l>Ma le milizie vostre ricevute</l>
<l>Son dove si registran le faccende</l>
<l>In servigio di Cristo risolute.</l></lg>
<lg type="terzina"><l>Già vi nota la Chiesa in le calende,</l>
<l>Che rinovan le sacre dei beati,</l>
<l>Che riveriamo ne le lor vicende.</l></lg>
<lg type="terzina"><l>Già di voi sono i fatti celebrati</l>
<l>Come quei di colui che in cielo affisse</l>
<l>I pianeti mai più non affissati.</l></lg>
<lg type="terzina"><l>E quale il nome scolpito si scrisse</l>
<l>Di queste e quelle persone famose</l>
<l>In quelle e in queste alte colonne fisse</l></lg>
<lg type="terzina"><l>Ne le empiree logge gloriose,</l>
<l>In caratter di Dio, di stelle cinto,</l>
<l>Impresso in note più che luminose,</l></lg>
<lg type="terzina"><l>Con gaudio ver del celeste procinto</l>
<l>Vertudi, potestadi, angeli ed alme</l>
<l>Leggeranno in lor lingua Carlo quinto.</l></lg>
<lg type="terzina"><l>Le vostre intanto militari salme</l>
<l>In voi, da voi, per voi racquisteranno</l>
<l>Le d'altrui perse de la fede palme.</l></lg>
<lg type="terzina"><l>Tal che i tempii, gli altari e i lumi avranno</l>
<l>Come di Dio reliquie e, in nova gloria</l>
<l>Dei trionfanti eroi, trionferanno.</l></lg>
<lg type="terzina"><l>Per la qual cosa ogni antica memoria</l>
<l>Inchinerà la vostra aurea fama,</l>
<l>Che or fa di voi con la sua tromba istoria.</l></lg>
<lg type="terzina"><l>E mentre famigliar di Dio vi chiama</l>
<l>Con suon che intona al globo de la luna,</l>
<l>Trema chi vi odia, e ardisce chi vi ama.</l></lg>
<lg type="terzina"><l>Ma i nomi non avran più vita alcuna</l>
<l>Perch'ogni spirto del viver secondo</l>
<l>Concede al vostro il ferro e la fortuna.</l></lg>
<lg type="terzina"><l>Benché al largo, a l'alto ed al profondo</l>
<l>Merto illustre di lui par ch'oggi sia</l>
<l>Poco il ciel, poco il centro e poco il mondo,</l></lg>
<lg type="terzina"><l>E senza che ricordo alcun ne dia</l>
<l>Comentario o annal superno e solo</l>
<l>Al novissimo dì come ora sia</l></lg>
<lg type="terzina"><l>Suo privilegio è il gîr da polo a polo,</l>
<l>Onde tutti gli inchiostri imparar denno</l>
<l>A far volare altrui dietro al suo volo.</l></lg>
<lg type="terzina"><l>Ammiri intanto il valor vostro e il senno</l>
<l>Ogni miracoloso alto intelletto</l>
<l>Né di celebrar voi facci altro cenno,</l></lg>
<lg type="terzina"><l>Ché non lice a nessun nato e concetto</l>
<l>Di carne e d'ossa, e di latte nutrito,</l>
<l>Di entrare in sì mirabile suggetto.</l></lg>
<lg type="terzina"><l>Cerca al ciel tòrre ogni moto espedito</l>
<l>L'imo al sommo agguagliar, l'atto a l'idea,</l>
<l>E prescrivere il fine a l'infinito</l></lg>
<lg type="terzina"><l>Colui, che volontà nel pensier crea,</l>
<l>Ch'osi cantar di voi, predestinato</l>
<l>A ornarvi il crin de la corona ebrea.</l></lg>
<lg type="terzina"><l>Voi sète onor de l'onor dal ciel dato.</l>
<l>E ne la vostra carità sincera</l>
<l>Diletto a Dio, dagli uomini invocato.</l></lg>
<lg type="terzina"><l>L'imperator ch'ogni imperante impera.</l>
<l>È sì fatto per ch'anco non si è visto</l>
<l>Bontade umana maggior né più vera.</l></lg>
<lg type="terzina"><l>Onde alzarete dopo il santo acquisto</l>
<l>La imagin pia de l'oltraggiata fede</l>
<l>Dinanzi al sasso u' fu sepolto Cristo.</l></lg>
<lg type="terzina"><l>Né solo un far l'oriental prede</l>
<l>In onore del padre omnipotente</l>
<l>Faravvi eterno, de la lode erede;</l></lg>
<lg type="terzina"><l>Ma ogni piaga di vario accidente,</l>
<l>Che in ciò facesse a voi l'animo essangue,</l>
<l>Di età in età, di gente in gente</l></lg>
<lg type="verso sciolto"><l>Verserà chiara più gloria che sangue.</l></lg></lg></div2></div1>
<div1 type="epistola"><head n="CLXII">CLXII</head>
<opener><salute>A MESSERE SPERONE</salute></opener>
<p>La prestanzia nobile de la magnanimità vostra grave ha, o illustre spirito, visitato e con pari dono e in un medesimo tempo il compare e me. E ciò ha fatto con arte bella e amorevole, imperoché, essendo noi una cosa istessa, non vi è paruto di alterarci con la disagguaglianza del meno o del più. Ma da che il presente, del quale debbon godere due persone consimili, richiede una gratitudine conforme, egli, ch'è quel che sono io, e io, che sono quel ch'egli è, ve ne riferiamo grazie con la lingua e con l'animo d'una indifferente volontade. Per ben che lo Sperone ha tanta parte in Tiziano e in Aretino, quanta ne hanno in loro e in lui e l'Aretino e Tiziano. Talché voi sète noi nel modo che noi siamo voi. Ed essendo così, la bevanda preziosa, che a misura ci mandate, è anco presentata da voi stesso a voi proprio. Onde il ringraziarvene saria sì come un dei nostri occhi e una de le nostre orecchie volessero affaticarsi in ringraziare l'altra orecchia e l'altro occhio di ciò che veggono e odono insieme. Per la qual cosa non saprei che più dirmivi, salvo che la berremo con la bocca d'uno uguale gusto; di maniera che in cotale atto la faccia di tutti tre risplenderà col vigore d'una commune letizia.</p>
<closer><dateline>Di novembre, in Vinezia, 1542.</dateline></closer></div1>
<div1 type="epistola"><head n="CLXIII">CLXIII</head>
<opener><salute>AL MARTELLO</salute></opener>
<p>Non sapete voi, il mio messer Nicolò, ch'io sono uomo prodigo? Ed essendo di tal sorte nei fatti, è da stimare che non m'imbastardisco nei detti. Io voglio inferire che, sì come io porgo la robba u' non accade, per conseguenze getto le parole dove non bisogna. Ma, se io non fussi liberale, non mancarei di suvvenire con la facultà chi lo merita, né sodisfare col dire colui che n'è degno. Ma, quando sia che basti l'animo di rifar la natura che così mi ha fatto, mi dispongo a lasciarmi coniare da lo stozzo de le vostre avvertenze. Quando che no, perdonatemi la villania da me usata nel sì tardi rispondere a le carte che sì spesso da voi ricevo; la cui amorevole frequenza ben dimostra come la virtù congiunta con la nobiltà è una mistura d'umanità divina; come anco lo splendore del sangue senza gli ornamenti di lei è un raggio di sole tra le nuvole.</p>
<p>E, tornando a me, giurovi di levarmi da questa pratica di gratificarmi ai signori e agli amici con le cerimonie de lo scrivere, che in vero mi si è scoperto ne le orecchie de lo intelletto un tuono di pìstole, che spaventerebbe i fulmini che cascano dal cielo dei concetti di Cicerone. Onde nel divulgarsene assai volumi, per esser elleno composte da la eleganzia de la dottrina di tutti i begli ingegni di questo secolo, mi par proprio vedere uno stuolo di capitani bene in arnese contra un fante disarmato. Ché tal paio io al paragone loro. Ma, se molta gente nel vincere una persona sola si acquista corona d'infamia, che faria ella rimanendo con seco in perdita? Or non parliam del lor mascherarsi coi miei andari, ma poniamo che in ogni via me li trovi inferiore: non meritano gli inventori de le cose qualche poco di laude?</p>
<p>I caratteri de le stampe d'Aldo sono simili a le perle; pure non è ch'egli non volesse più tosto aver trovato il lor principio rozo che il lor disegno bello. Io entro in questo discorso perché le prime lettere, che in lingua nostra siano state impresse, nascon da me; che godo, mentre mi sento trafiggere circa l'arte de l'imitazione: come tutto dì non si vedessero fanciulli che imparano a ire senza il carriuolo, e ciechi che sanno andare senza il bastone. Sappiate che fino de le pecore, che furono inventrici de lo imitare, si ridono l'una de l'altra mentre saltano tutte a un modo. Io, per me, rispondo a chi mi morde di ciò che devria lodarmi, che del mio sapere fanno fede le gerarchie dei principi odierni, i quali non solo mi rendo benivoli, se ben non resto di publicare i lor vizii, ma gli sforzo a intertenermi con loro dei continui tributi.</p>
<p>Parliamo del Mellino, il quale non credeva mai più morirsi, avendo truffati a la morte tutti i giorni che egli è visso da quell'ora, ch'egli andò in sul carro, a questa. Anzi tacciamone, perché non è men vergogna a ricordarsi de la sua vita che mercede rallegrarsi de la sua morte. Se non fusse il rispetto chietino, direi: “Faccia il demonio de l'anima di lui ciò che il boia doveva far del corpo”. Ma come può essere che colui, che ha fatto torto a tutto il mondo, abbia aperto una ragione in Roma?</p>
<p>Conchiudiamola nei saluti mandatimi da la innocenzia del sincero affetto del cuore di Stradino. Affermategli pure che non voglio più dolermi de la sorte che io ho con la eccellenza di Cosimo, poi che egli solo ne la casa del signor Giovanni, per parere di partecipare de la ferocità del capitan tremendo, non si studia in avere ardire di farmegli ognor più odioso; benché perdono a le turbe che mi lacerano immeritamente, sì perché possono chiamarsi cani che abbaiano per consuetudine; benché ringrazio Cristo che son in disgrazia del duca per colpa de la invidia dei tristi e non per altra brutta cagione.</p>
<closer><dateline>Di novembre, in Venezia, 1542.</dateline></closer></div1>
<div1 type="epistola"><head n="CLXIV">CLXIV</head>
<opener><salute>AL SIGNORE ALESSANDRO VITELLI</salute></opener>
<p>Ecco ch'io, nel sopragiugner di Tiziano, stavo talmente astratto ne lo ascoltare la parola di Dio espostami dal venerabile messer Nicolò, suo verace interprete, che pareva un campo riarso dai vapori del sole ricevente la pioggia del cielo. E sì come in virtù del fertile umore del terreno si rilevano le biade, così per grazia del santo verbo nel mio petto si rallegravano gli spiriti. E a punto cominciavo a convertirmi ne lo estasi, nel quale ci trasforma la contemplazione, quando sentii ridurmi in me stesso dai saluti, che per bocca di Apelle mi manda Alessandro. Ché tale sète voi, capitano; e tale è egli pittore. Né erano le mie orecchie ingorde dei ragionamenti divini per accettare altre voci di quelle che per sì nobile lingua proferirono il suono del vostro immortal nome.</p>
<p>Che bel capriccio persuase il caso a trasferir due sì famose persone in un luogo tanto indegno de le loro singolari presenze! L'armi e la pittura staranno qualche secolo ad avere esecutori sì perfetti e illustri. Ma non si creda che la sorte, se bene si diletta talora di far cose laudabile, le compisca però interamente. Ché, se ciò fusse, ella vi raffrontaria insieme in Venezia e non a Conigliano; onde la vostra eroica effigie saria stata ritratta dal suo maraviglioso pennello. Ché ciò dovria essere per sodisfazione de le genti d'Italia, la cui regione magna vanta il consiglio e la prodezza vostra sopra la prodezza e il consiglio d'ogni altro duce. E se vi foste mosso a passar di qua, come vi moveste a varcar altrove, gli onori e le accoglienze, che vi erano per fare questi Padri serenissimi, testimoniavano ciò che vi dico. Stimate voi che non gli sia noto in che modo avete militato in Ungheria? E che non siano certi che quel tanto d'ardire e di prudenzia, che in tal contrasto si è mostrato, sia uscito dal vostro ingegno e dal vostro animo? Felice si poteva chiamare il re dei romani, se il Vitellio e non il Brandiburgo era generale de l'impresa. Egli marchese è principe grande, ma soltanto inesperto. E perché de la sufficienzia e non del grado avea bisogno Sua Maestà, a voi doveva commettere il peso de la universal potestate; e così la presunzion de la audacia turchesca avria ceduto a la costante fortezza de la virtù cristiana. E perché dal canto degli infedeli si sta la fortuna, e dal lato dei battezzati permane Cristo, ritornate, signore, ritornate ai lasciati esserciti, perpetuandovi ne la felicità del nome e ne la beatitudine de l'anima. E da che più vale il morire in cotal guerra che 'l vivere in altra pace, simiglio il combattere con Maometto a la milizia di Gesù, il cui fine, vincendo il mondo, trionfa del cielo. Oltra di questo acquistate più grazia con Iddio in un punto, pugnando in campo con quei cani, che non sète per acquistar perdono in mille anni orando in chiesa con gli altri giusti. Però che l'orare al Salvatore è un zelo de la mente esplicato fuor de le labbra con la simplicità de la parola; e il pugnar per lui è uno atto de la vita espresso fuor del petto con lo spargimento del sangue.</p>
<p>Mentre ch'io vi scrivo tal lettera, l'umile vostro servitore e parente mi sta sopra, e leggela; e leggendola piange, e piangendo dicemi: “Non solo tu, che tieni seco famigliarità e l'adori, ma fino a coloro che non lo conoscono e l'odiano sono obligati a salutarlo e a essaltarlo, come lo essalta e laude la tua penna e la tua lingua”. Intanto egli, infervorato ne la considerazione dei vostri meriti, s'è disposto di venire a farvi riverenza; cosa che qui rincresce tanto, quanto costì dovria piacere. Ché in vero l'uomo reverendo ci vive con ottima fama di religione, di costumi e di dottrina; onde ne consegue a la eterna casa vostra uno sì sacro ornamento, che riduce a perfezione lo splendore ch'ella trae dal lume dei gesti militari. E io, quanto a me, vorrei che non l'aveste caro, quale dovete averlo, né che egli sperasse in Vostra Eccellenza, come che spera. Però che andrei godendo de la sua essemplare conversazione insieme con questa cittade gloriosa, il sano giudizio de la quale riverentemente si ammira dei suoi colloquii, de le sue lezioni, de le sue dispute e de le sue prediche.</p>
<p>E per concluderla col conte di San Secondo, cognato vostro e figliuol mio (che così mi assicura di chiamarlo il suo osservarmi da padre), dicovi che non altramente mi ricreavo nel vedermelo a tutte l'ore intorno, ch'io solevo ricrearmi nel vedermi del continuo appresso quel Giovanni de' Medici, il quale non poteva, non voleva e non sapeva vivere senza me, come già sotto Milan vedeste. Egli si aveva eletta questa terra per patria, e ci sarebbe istanziato con la moglie, e coi figli ridottoci, se alcuni casi di perversa malvagità non ci fossero occorsi; onde i francesi si son visti qual meritano i loro stolti andari. E per essere egli uomo del re, gli è parso per tòrre A sé il pregiudizio e ad altri il sospetto, di trasferirsi con la brigata in Ferrara, dal qual luogo l'ha chiamato Sua Maestà. Il che è bene, perciò che Sua Signoria è di quella prestanzia, di quel valore e di quella modestia, che si desidera in molti e vedesi in pochi. Tal che non può succedergliene se non riputazione, grado e premio. Sì che io mi trapasso il dolore causato in me da l'assenza di lui con l'allegrezza che mi reca la certa opinione de la sua futura grandezza.</p>
<closer><dateline>Di decembre, in Vinezia, 1542.</dateline></closer></div1>
<div1 type="epistola"><head n="CLXV">CLXV</head>
<opener><salute>A MESSER NOFRI CAMAIANI</salute></opener>
<p>Credo certo che, ci metesse tutto Arezzo e tutta Pistoia nei torcoli, dove de l'uve e de le olive si trae l'olio e il vino, non se ne trarrebbe tanto liquor di cortesia quanto senza altrimenti premergli se ne trae de l'animo del Rossi e del Camaiani, i quali mertano più tosto di donare come re che di studiare come scolari. Il presente de la lonza mi ha fatto ricordare di non so chi de la patria, che mangiandone già insieme col mio Francesco Bacci e con meco, per trovarlo secondo il gusto suo disse: “Se il porco avesse le penne, s'egli volasse, forse forse che i fagiani non farieno tante cacarie”, volendo inferire che tal carne è di modo appetitosa che, s'ella fusse ne la reputazion de la volatile, quella degli uccelli verria a buon mercato. Ebbe il torto Moisè a vietarla agli ebrei; onde disse il Rosso ne la <title>Cortigiana</title> al Ferrivecchi: “Se tu l'assaggiassi, rinegaresti mille Messii, non che uno”. Ma che risa credete voi ch'io abbia mosso ne lo intendere il come la druda del signor Piccoluomo è di gravidezza posticcia? In fine solo colui dee tenersi felice, che attende ad altro che ad amar ladre. Elleno ci farieno star forte gli spuletini: or pensisi se le ponno fuggire i sanesi, massime de la complessione di cui è il giovane predetto. Basta che messer Tiziano e io gli restiam compari ne la buona volontà. In questo mezzo potria impregnarne una di maniera che, senza gonfiarsi il corpo con gli stracci, se le daria fede. Il bello è che Sua Signoria, per non uscire de l'ordine de la bonta sua, l'ha promessa in moglie a un di Monte Marciano; e io ne l'ho circa ciò lodato con parole cristianamente amorevoli. Come si sia, a voi è tolto la fatica de lo andare a battezzare la creatura in mio nome; e a me il pensare di parere d'esserci con qualche presente. E la fornisco con dirvi che la dovevano chiamare Patavina, essendo femina; e Patavino, nascendosi maschio.</p>
<closer><dateline>Di decembre, in Vinezia, 1542.</dateline></closer></div1>
<div1 type="epistola"><head n="CLXVI">CLXVI</head>
<opener><salute>A MESSER LUDOVICO MARMITA</salute></opener>
<p>Nel ricevere del conio, in cui lo stile del vostro egualmente chiaro e nobile spirito ha impresso con la mano del pronto suo disegno la mia viva effigie, ho compreso essere in voi perfezion di bontà, eccellenzia di virtù e grandezza di cortesia. Certo ch'io non mento a dir ciò, avvenga che non so quale altro uomo si fusse mosso a spendere tutto il sapere de l'arte sua ne lo intagliare la imagine di una persona non mai vista da lui, facendogli poi dono di sì pregiato lavoro. Benché la degnità di cotale atto conculca in modo la debolezza de la mia insufficienzia, ch'io non posso rendervene le dovute grazie non che la conveniente mercede. Veramente io (essendo privo d'ogni altra facultà) direi almeno d'esservi per sempre tenuto; ma nol faccio, conciosiaché la somma di sì fatte parole non cancella la partita de l'obligazione. Per la qual cosa è forza che la generosità vostra entri per me in sicurtà di se stessa, facendo conto,che la gentilezza di voi medesimo sodisfaccia voi proprio di ciò che le debbo; altrimenti io non uscirò mai di sì fatto debito, né voi mai vi arricchirete di cotanto credito.</p>
<closer><dateline>Di Vinezia.</dateline></closer></div1>
<div1 type="epistola"><head n="CLXVII">CLXVII</head>
<opener><salute>AL DUCA D'URBINO</salute></opener>
<p>Era bel dono, illustrissimo signore, il degnarsi Vostra Eccellenza di pigliar l'opra, ch'io le mandai, senza aggiugnerci non pur la lettra che a Quella è parso scrivermi, ma i danari che la bontà sua ha pur voluto mandarmi. Ma, per essere la benignitade propria dote del vostro animo, non voglio parer di maravigliarmene con il referirvene de le grazie; dirò bene che non mi è suto men piacere l'esservi piaciuto di accettare i quadri, dei quali messer Giorgio vi fece un presente, che la mercé predetta. Certo che il vostro imbasciador si stupì nel vedergli, imperoché, oltra la sufficienza del giovane che gli ha dipinti, i cartoni di cotali figure son di mano del grande, del mirabile e del singulare Michelagnolo. L'una de le due imagini è Leda, ma in modo morbida di carne, vaga di membra e svelta di persona, e talmente dolce, piana e suave d'attitudine, e con tanta grazia ignuda da tutte le parti, che lo ignudo che non si può mirar senza invidiare il cigno, che ne gode con affetto tanto simile al vero, che pare, mentre stende il collo per basciarla, che le voglia essalare in bocca lo spirito de la sua divinità. L'altra mo è Venere, contornata con maravigliosa rotondità di linee. E perché tal dea diffonde le proprietà sue nel desiderio dei due sessi, il prudente uomo le ha fatto nel corpo di femina i muscoli de maschio, talché ella è mossa da sentimenti virili e donneschi con elegante vivacità d'artifizio. Benché la degnità vostra è per darle tutta quella perfezione, de la quale pur mancasse. Intanto stiamo aspettando che vi trasferiate qui, secondo che mi promette la vostra lettera, il che prego Iddio che sia tosto; avvenga che non veggo principe che mi ricrei, nel contemplarlo, come mi ricreate voi, e di ciò fa fede la speranza che ne le magnanime splendidezze vostre ebbi sempre.</p>
<closer><dateline>Di Vinezia.</dateline></closer></div1>
<div1 type="epistola"><head n="CLXVIII">CLXVIII</head>
<opener><salute>A LA MAGNIFICA ELENA BARBARA</salute></opener>
<p>È bello e caro il dono de la laude che le persone e degne e ottime dànno cortesemente ad altrui, benché molto e strano e pericoloso a l'uomo che lo riceve. Imperò che, nel farsene egli e ornato e lucido il nome, ispesse volte ne diventa e ingrato e superbo: superbo in bontà del vanto che sente darsi; ingrato mercé del non poter rendere conveniente premio. Ma quanto a me, circa il laudar voi, madonna illustre, con così alta maniera di affetto l'opere mie religiose, dei duo vizii solo pecco in uno; in quello de la superbia dico: perché né anco la modestia propria non potria tenersene. Ma ne la ingratitudine non già; e però ecco che io, per non avere altro modo di sodisfare sì fatto obligo, pago gran debito con la facultà vostra istessa. Onde sono simile a colui che, andando di notte, si prevale del lume altrui. Or, per non essere in me se non una certa conoscenza dei vostri meriti, parmi che sia e di mio dover e d'ognuno il chiamarvi divina creatura, in quanto a l'unica sapienza di voi medesima. Felice donna, poi, per avervi la di lui grazia sola procreata, e madre inclita, e moglie eccelsa di voi, Francesco, sinceramente clarissimo, e di te, Daniello, dottissimamente immortale.</p></div1>
<div1 type="epistola"><head n="CLXIX">CLXIX</head>
<opener><salute>AL MAGNIFICO MESSER AGOSTINO BRENZONE</salute></opener>
<p>S'io avessi saputo di qual bellezza di vista, di qual fertilità di cose e di quale eccellenza di sito si fusse quel tanto di paese da voi predominato ne lo splendido territorio del famoso e decantato Benaco, non solo compiacevo ai preghi del singolar duca d'Urbino da me non ubbiditi circa il consentire d'andarmene con seco a Verona, ma con efficace istanzia mi sarei sforzato di accompagnarcelo, non curandosene egli altrimenti. Avvenga che ne l'essermi transferito con sì valoroso principe a l'antica patria di voi, mi si dava ancora occasione di comparire con Sua Signoria illustrissima ne le alme contrade di San Vigilio. Onde, se provo un piacere inestimabile nel sentir comendare le lor delizie e da la prudenzia di lui e da la diligenzia de la corte sua, quello che avrei gustato, godendone, sarebbe stato incredibile; sì bene sculto e sì ben divisato hannomi cotal parte le scelte parole del ducale e del cortigiano avvedimento, che quasi veggo il come sta, il come appare e il come è fatto il suolo del dominio u' risiede il tempio del beato predetto. Veggo il monte Baldo, che difende il luogo dal settentrione. Scorgo il castello di Garda in custodia del levante. E m'imagino il mezzodì e ponente, che serve la riviera di Salò. Intanto non pur rimiro la varia sorte dei fiori diversi, la inusitata condizione degli alberi cari e la bella moltitudine dei frutti cordiali; ma sin di qua sento la odorifera rifragranzia respirante con dolce fiato di soavità nutritiva, mercé dei mirti neri e bianchi, e in grazia dei lauri freschi e verdi, e bontà dei cedri grandi e piccoli mescolati con le vaghe piante di limoni e d'aranzi, causa che i profumieri di tutta Italia ci forniscono d'olio prezioso e d'acque delicate con superchia divizia. Parmi non che altro in mezzo de la caterva amicabile ispasseggiare a l'ombra de le ficaie, degli olivi, dei ciregi, dei peri e di qualunque generazione di specie fruttuosa sia da la natura prodotta: bevendo con la fantasia, ch'io tengo a lei, alcuni sorsi dei rivoli distillanti dal fonte che ghiaccia nel più caldo ardore de la state. Né si nasconde al mio avedimento quella sommità montuosa, ove le pronte schiere dei conigli hanno le concave celle loro. Comprendo infra di me, oltra l'arbore che produce il pepe, oltra la quantità dei giardini che ricreano chi ci entra, e oltra la prigionia ramosa degli uccelli ch'empiono il cielo d'armonia. M'assido a le tavole a guisa d'oste famelico de la taverna magna, che allumina tutto il regio circuito del loco ove stassi la chiesa e il torcolo. Or, nel contemplare con il giudicio de la considerazione, simiglio il gran cerchio de la giuridizion di Garda a un anello atto a essere tenuto in dito de la mano destra del mondo; e il palazzo eccelso, fabricato da la generosa bellezza del vostro animo, a la gemma a lui conveniente. Considero la qualità del porto de la Reina; misuro l'essere di quel di Centremolo; e capisco la condizione de l'altro da voi dedicato a le trute, ai sardoni, a le anguille e ai carpioni, alimentati da l'esca de le miche auree. Che più? Io trascorro coi piedi, che non si muovono, per lo spazio del miglio di terra ferma dietro a le lepri coi cani, intorno al tordi col visco e inverso le starne con le reti. Intanto senza punto di paura mi par vedere, dopo le spesse piagge e montagnole, sul monticello circondato di preda, Pietro d'Abano e Malagigi in mezo al cento paia di spiriti ubidienti a la potenza de l'arte magica. E conciosiaché tra il nuovo edificio e il prefato palagio concorrono genti diverse di paesi varii, non è maraviglia a stimare che gli umori maninconici diventano gioviali, e che le donne sterili, assaggiando il liquore de la prelibata fontana misto col succo di cedro ivi presso nascente, diventino di prole diviziose. È ben miracolo, essendo sì delicato il paese che m'innamora de le sue grazie, che la fenice, che mostra ne la essenza sua irrazionale qualche spirito di ragione, non lasci negli indi e nei sabei i rami del rogo, in cui si abbruscia e muore, per abbrusciarsi e morirsi tra quelli che surgono nei fruttuosi e fecondi campi del paese stupendo, ch'io distinguendo narro. Sì eminenti e alte sono le sembianze dei giganti che suonano lo istrumento chiamato “cacapensieri”, che gli vedrebbe un lippo non che io che veggo. E perché in nominare la cecità mi viene in luce Cupido, assai più cieco che non è, poi che non elegge per suo regno il real procinto di Garda, da che Gnido, Pafo e Cipri si sono imbastarditi nel pregio. Né basta a lo sfacciato esserci marmo vivo aguzzando saette iscolpito. E per venire da le favole a le istorie, tengo ignorante Lucullo per non avere preparato la sontuosa pompa de le sue fabriche in sì nobile stato di sito; nel cui grembo standosi il beato sanese Bernardino, sembrava Adamo nel suo terrestre paradiso inanzi il commesso peccato. E abbia pazienzia e perdonimi l'odorato splendore de l'Oriente lucido: peroché è vinto dai meriti del dove il giurisconsulto Brenzone signorilmente possede. Però che è tale il vanto de le sue magnificenze, che la violata, frondifera e soprana primavera non se ne parte mai. Ed è prudenzia di lei il permanerci sempre nei suoi giocondi ornamenti. Imperoché onora se stessa, se stessa essalta e se stessa gratifica, servando il decoro ch'ella debbe in pregio de l'aria piena di salute e d'amore, de la terra carca d'erbe e di fiori, e l'acqua colma di limpidezza e di pesci. Per il che stassi in dubbio, non solo del chi dee invidiare più l'un l'altro, o il gentil Benaco l'almo stato de la felice Arabia, o la felice Arabia il divino essere del gentil Benaco; ma recasi l'uomo sospeso circa il sentenziare qual siano di più stupenda maraviglia di grado, o le celesti parti de le sacre campagne elisie, o vero i sopraumani siti dei singulari luoghi di Garda: risolvendo la palma in gloria di questi, che sono in le cose de la natura, e in onore di quelle che appaiono in le fizioni dei poeti. Come si sia, concedavi Cristo il goderne il termine dei venti lustri conchiusi dal tempo d'un secolo intero. Di poi la prole, di che sète copioso e contento, erediti il dono de la legitima facultade sin che vive l'universo. E a me conceda di vederla personalmente col signor mio Guido Baldo insieme.</p></div1>
<div1 type="epistola"><head n="CLXX">CLXX</head>
<opener><salute>A MESSER TIZIANO</salute></opener>
<p>Il vostro amico e mio, il capitano Adriano perugino, dico, subito nel qui vedermi con il buono d'Urbino duca dopo il salutarmi, come gli imponeste, mi giura de la gran facenda che gli è parso di finire ne lo acquetarvi ne la credenza de lo avere io trattato de lo impossibile circa il fatto de l'essermi pur saputo islungare dal paradiso terrestre per le persuasioni di Sua Eccellenza. Ma che maraviglia se a voi è duro la cotal cosa credere, se anco in me è dubbio del non essere in la città ch'io ammiro? Onde risposi al cavaliero nel ciò riferirmi. “Se non lo credo io, perché volete che lo creda lui?”. È ben vero, fratello, che insopportabile è il martello ch'io ho del Canal Grande; né metto mai piede in la staffa che non sospiri il riposo de l'agio de le gondole. “Un rompi-persona, un logora-calze e un dispera-famigli è il cavalcare”, disse colui. E però, s'io ci ritorno, s'io mi c'imbuco, s'io mi ci ripianto, imperadori a lor posta; ché io, per me, in quanto al mondo non iscapperò così in fretta. Forni, capanne e spelunche mi paiono l'altre terre a petto a l'alma, inclita e adorabil Venezia. E però disbrigatevi da la pretaria a tempo e presto; credendo a le di lei promesse men si può; ché anch'io, basciato il ginocchio a Cesare, rimpatrierò con un solenne voto di più non partirmene.</p>
<closer><dateline>Di Verona, di luglio 1543.</dateline></closer></div1>
<div1 type="epistola"><head n="CLXXI">CLXXI</head>
<opener><salute>A MESSER TIZIANO</salute></opener>
<p>La fama, compar mio unico, si piglia cotanto gran piacere in publicare il miracolo fatto dal vostro pennello nel ritratto del pontefice, che se non fosse l'obbligo che tiene di bandire pel mondo la generosità dimostrata dal vostro animo in rifiutare l'ufficio del piombo, che in premio di ciò pensò di darvi la Sua Santitade, mai non fornirebbe di trombeggiare il come egli è vivo, il come egli è desso e il come egli è vero. Ma ceda ogni vostra opera, ancor che divina, a l'atto che isdegna di accettare quello che ogni altro si saria riputato felice ottenendolo. Sol voi, col non volere il grado offertovi, dimostrate quanto di eccellenza, di bellezza Roma sia inferiore a Vinezia, e qual più vaglia la nobilità de l'abito secolare che la viltà del vestimento fratesco. Oltra de le così fatte cose è da lodare e con le lingue e con gli inchiostri la bontà del cuor vostro; le cui onestadi, per far ricco sé solo, non si è volto ad impoverire due insieme. Peroché egli era di necessità che si togliesse parte a quello e parte a questo, nel farvi compagno e a l'uno e a l'altro. Onde si veniva a remunerare l'alte di voi fatiche senza costo di chi è debitor di farlo. Ma viva il Vecellio, da che egli apprezza più il buon nome che la grande entrata.</p>
<closer><dateline>Di Verona, di luglio 1543.</dateline></closer></div1>
<div1 type="epistola"><head n="CLXXII">CLXXII</head>
<opener><salute>AL SIGNOR MONTESE</salute></opener>
<p>Non poteva lo spirito de la bontà vostra fare altro giudicio di quella di Cesare, che il pronostico che me ne fece alora ch'io le communicai il risoluto mio volere andare a basciare il ginocchio sacro a la mirabile Maestade Sua. Gran cosa che non pure mi sia il di lui favor successo, sì come a me il divisaste; ma la mansuetudine del religioso imperadore ha di assai avanzato l'opinione di voi che ne lo affermarmi che, rincontrandolo per ventura per il camino, m'imporrebbe il cavalcar con seco, non pensaste al darmi la man destra, che mi diede: atto tanto degno de la sua clemenzia, quanto indegno de la mia condizione. Io certamente sono uscito di me in udirlo e in vederlo, conciosia ch'è impossibile che chi non l'ode e no'l vede, mai possa imaginarsi lo inimaginabile senno de la umana famigliarità di quella piacevole grazia, in virtù de la quale sottopone la potestà de la fortuna a tutte le volontà che vengono a lo intrepido animo del valore che di continuo gli arde il petto d'un cristianissimo intento. Ben dovevo io tener per chiaro il ciò che de l'arguta del suo parlar prudenzia solea già dirmi il di eterna memoria Francesco Maria di Urbino duca stupendo. Imperoché subito ch'io per comprenderlo di soprumana sembianza ripresi il torto fattogli dagli scultori inesperti, disse: “Io son di natura non bello. Onde tengo obligo a chi ritraendomi hammi aggiunto bruttezza; avvenga che chi poi mi vede sente men dispiacere”.</p>
<p>Entrandomi egli nel mentovargli io i ritratti in uno d'Isabella, già sposa di lui e ora ancilla di Dio, ch' esso proprio Busseto diede a Tiziano, me ne elesse sollecitatore appresso il sì divino pittore con dire ch'era molto simile al vero, benché di trivial pennello. E, seguitando il ragionare de la donna angelica, mi giurò che solo la lettera mia in la morte di lei poteva porgergli conforto. E ciò commemorava con gli occhi ingorgati di lagrime, sì gli sta fitta nel core la santa ricordanza muliebre. Nel poi dirgli io che non pensava che le mie carte fosser lette da lui, che tiene in sé le faccende del mondo, rispose che tutti i grandi di Spagna avevano copia di quanto gli scrissi ne la ritirata d'Algeri. La cui impresa minutamente contandomi, mi scoppiò l'anima nel pianto sì mi commosse la tenerezza udendogli dire: “E a che fine volevo io più viverci, se in cotal fatto moriva cotanta gente per me, che a tutti quasi diedi aiuto nel montare in le navi?”.</p>
<p>Ma è pur conveniente a la dignità del grado suo il riuscir sempre il favellare di tale, a la laude, a l'onore, a la fama e a la gloria e a la immortalità. E forse che non istimò il capitolo che io composi al suo nome? “Duolmi d'essere uomo idiota, non per altro che per non capirlo secondo il merito”, disse egli a me, che anco sento ne le orecchie il timido de la sonora favella augusta. La grave maniera de la quale adulterò la lingua de lo italiano idioma solo in dirmi: “Da che non vi pare di venir con noi più oltra, suplite almen con la pluma”. Io non so come lo mi fossi mai tanto fornito di continenzia, che io non ne ridessi nel dimandarmi Sua Altezza se mi era noto Polino, udendo soggiugnergli: “Ei viene con l'armata cristianissima del Turco”.</p>
<p>Cinque volte si ha fatto alloggiamento di Peschiera la sua egregia persona, sì di verno come ne l'altre stagioni, non curando sinistri di tempi, non lunghezze di viaggi, non perversità di mari, non iscabrosità di paesi, non crudeltà di malattie. Imperoché le fatiche gli son riposo, i travagli consolazioni, i negozii spassi, i contrasti spettacoli e le avversitadi beatitudini. “Fammi, o Cristo, infelice” (udiigli esclamare io), “se il di me pensiero tende ad altro esito che agli accrescimenti de la tua religione”. Né si può esprimere lo in che modo di affetto egli si muove ne la somma del conoscersi creatura di buona volontade, a rendere grazie a Dio, come io anco faccio de l'avermi la copia de le sue misericordie fattomigli servo sì grato che, nel sentirmi dolere del marchese del Vasto, secondo la mia modestia doveva e non come la sua superbia meritava, si mosse a dirmi: “Io voglio esser mezzano a rendervi amici insieme”.</p>
<closer><dateline>Di Verona, di luglio 1543.</dateline></closer></div1>
<div1 type="epistola"><head n="CLXXIII">CLXXIII</head>
<div2 type="epistola">
<opener><salute>A MESSER TIZIANO</salute></opener>
<p>Signor compare, acciò che voi vediate che le laude, che deste a la magnifica madonna Isabetta Massola, mi penetraro il petto, ancor ch'io l'ascoltassi del letto con la febre adosso, vi mando il sonetto, il quale con tanto affetto desideravate ch'io componessi sopra il mirabile ritratto che di lei, creatura miracolosa, avete fatto. Né vi maravigliate che tali versi siano secondo ch'ella merita e sì come io gli soglio fare; ma stupitevi del quale sia possibile che la fantasia di me abbia potuto tanto, stando io sì male.</p>
<closer><dateline>Di Vinezia, ottobre 1543.</dateline></closer>
    </div2>
<div2 type="poesia"><lg type="sonetto"><lg type="quartina"><l>Questo è l'aureo, il bello, il sacro volto</l>
<l>De la Massola, e sacra ed aurea e bella.</l>
<l>Chi 'l mira vede quella grazia, quella</l>
<l>Che dagli angeli il ciel per darle ha tolto,</l></lg>
<lg type="quartina"><l>Ecco ogni senno e ogni valor raccolto</l>
<l>Tra l'alme e gravi ciglia, con che ella</l>
<l>(Che ne le stelle sue tien la sua stella)</l>
<l>Ha il secol d'oggi al ben oprar rivolto.</l></lg>
<lg type="terzina"><l>La mente illustre e l'animo reale,</l>
<l>I pensier generosi, il cor sincero</l>
<l>E lo spirto di lei divo e fatale</l></lg>
<lg type="terzina"><l>La lor sembianza nel suo fronte altero</l>
<l>Ritratto ha Tiziano, uomo immortale;</l>
<l>Tal che il dipinto è non men ver che il vero.</l></lg></lg></div2></div1>
<div1 type="epistola"><head n="CLXXIV">CLXXIV</head>
<opener><salute>A MESSER BIAGIO SPINA</salute></opener>
<p>Io ho avuto a' miei dì e avrò (per la Dio grazia e de la mia fortuna) di molti affanni. Ma il maggior, che per me si provasse mai, è quello in cui mi pone la bellezza de le vostre corone. E chi ha visto un pezzo di pane beccato da una frotta di galline, vede me stiracchiato da lo stuolo de le mie brigate, per conto dei prefati paternostri. E chi vuol questi e poi quegli, e chi quegli e poi questi: era mezanotte quando si finì la gara de le petegole. A le quali è paruto mille anni che venga l'alba per metterseli al collo, dandogli del continuo qualche sguardo sotto occhio. E per ciò io so che mi volete vivo, e perché mi amate. E perché io possa pagarvi le due filze di prima e le dodici d'iersera, vi prego aggiugnere con sei altre a la somma di venti; ché, tosto che mi vengano denari, cancellarò cotal debito. E sieno di granate, ché il color suo fa correre la cavallina. Sì che datele al presente mio ragazzo; e raccomandatemi a messer Camillo. Intanto sto spettando Tiziano, che mi dica d'essere ai termini, che sono io per ciò.</p>
<closer><dateline>Di casa.</dateline></closer></div1>
<div1 type="epistola"><head n="CLXXV">CLXXV</head>
<opener><salute>A MESSER FRANCESCO SANSOVINO</salute></opener>
<p>Il principio dei libri de la <title>Retorica</title>, che mi avete dedicato, direi, se voi non foste composto di cortesia innata (per farmi insuperbire di me stesso), che mi muove in tanta ansia in quanto al desiderio di vederne il resto, che mi è suto forza persuadervene con la instanzia de lo scrivervi che ciò doviate fare sì per conto de la propria gloria, sì per utile di chi si essercita nel mistiero del parlare, scrivendo. Ma che debbo io dire circa l'altrui travagliarsi nel caso de la fama, da che Iacopo e Francesco, l'uno ne lo essercizio de lo scarpello e l'altro ne l'arte de la penna si vanno usurpando ogni facultà di laude con intollerabile tristezza de la invidia? Viva adunque sì buon padre, e sì gentil figliuolo, poi che questo e quello ci son nati per ornare e per gradire dei parti dei loro intelletti il mondo.</p>
<closer><dateline>Di Vinezia, di genaio 1544.</dateline></closer></div1>
<div1 type="epistola"><head n="CLXXVI">CLXXVI</head>
<opener><salute>AL BUON MESSER FRANCESCO CUSANO</salute></opener>
<p>Sino a qui, come sanno quegli che sono più saputi d'intendimento, invidiano me le dolenti sette di coloro che, per non vedere cosa in sé da essere invidiata, di continuo assaliscono con l'armi dei veleni (con cui occidono a la fine lor medesimi) ogni condizione di virtù che si mostra vaga ne le bellissime bellezze del suo spirito. Ma da qui inanzi ho paura che in luogo di sì maligne fere non entrino gli animi dei gran signori; le superbe nature dei quali provocate da la vergogna fattagli da la reale magnanimità del sommo giudicio vostro, nel conto de l'aver voi non a l'altezza di tali, ma a la bassezza di me intitolato il primo libro d'Omero, odiaronnomi più per cagion di tanto onore che non m'odiano per conto del predicamento, in cui tuttavia tengo le insolenti abominazioni con che infettano il secolo e'l mondo. Io nel modo, che ciascun vede, appaio sculto non pure in piombo, in bronzo, in ariento e in oro, ma dipinto in tele, in tavole, in carte e in mura. Nulla di meno il piacere, ch'io sento mentre scorgo le note che esprimono il mio nome in fronte di sì mirabile opera, lascia indietro qualunque altro io mai provassi nel caso de la memoria, che pur dee restare di me; che, dopo le grazie che debbo rendere a Dio che tale creommi, ringrazio voi, che per propria bontà de la cortese gentilezza largitavi da la nobiltà de lo istesso cor generoso, mi fate degno d'un dono atto a testimoniare l'eccellenze dei meriti di qual si sia altero principe; non che ad innalzare le umiltà di me oscuro vermine. Onde vi è forza di pigliare in premio la lode, con la quale la grandezza del vostro animo celebra le qualità di se medesimo, poi che nel presentare di sì illustri sudori fate segno che più vi aggrada l'amor degli amici che le pecunie dei re. E però io, che ciò comprendo, vi consegno il privilegio di tutto quel ch'io sono, di tutto quel ch'io ho, e di tutto quel ch'io posso, obligando ogni facultà di questa penna e ogni qualità di questa lingua a sempre scrivere e a sempre dire che la di voi mercé ha messa in seggio la di me indegnità.</p>
<closer><dateline>Di Vinezia, di genaio 1544.</dateline></closer></div1>
<div1 type="epistola"><head n="CLXXVII">CLXXVII</head>
<opener><salute>AL DOTTOR MACASSOLA</salute></opener>
<p>La tenzone da voi tenuta contra il da me amato, adorato e ammirato messer Daniello Barbaro, giovane chiaro, grave e ottimo, nel caso del suo affermare, giurare e sostentare che io non abbia mai speso un danaio, è così vero come la di lui magnificenzia il sostenta, il giura e lo afferma. Imperò che i più di venticinque mila scudi, che l'archimia del mio calamo ha tratto da le viscere a molti principi da che qui sono, ho io tutti gettati, senza mai spenderne soldo. Ma che posso io fare, se al cielo è piaciuto che io ci viva così, essendoci per così viverci nato?</p>
<closer><dateline>Di Vinezia, di genaio 1544.</dateline></closer></div1>
<div1 type="epistola"><head n="CLXXVIII">CLXXVIII</head>
<opener><salute>A MICHELAGNOLO BUONARUOTI</salute></opener>
<p>Se Cesare non fusse tale ne la gloria, quale egli è nel principato, io anteporrei l'allegrezza sentita dal mio cuore ne lo scrivermi il Cellino che i miei saluti vi sono stati accetti, agli stupendi onori fattimi di Sua Maestade. Ma perché egli è gran capitano come grande imperadore, dico che ne lo udir ciò mi è giubilato l'anima nel modo ch'ella mi giubilava mentre la clemenza di lui consentiva ch'io minimo cavalcassi seco a man destra. Ma se Vostra Signoria è riverita mercé del publico grido fin da quegli che ignorano i miracoli del suo intelletto divino, perché non si dee credere che vi riverisca io, che son quasi capace de la eccellenza del suo ingegno fatale? E per esser così fatto, nel vedere il tremendo, e venerando, e tremendo vostro <hi rend="italic">Dì del giudicio</hi> mi bagnai tutti gli occhi con l'acque de la affezione. Or pensisi di che sorte me gli avrebbon conci le lagrime nel vedere l'opra uscita da la sua mano sacrosanta. Che se ciò fosse, oltra lo scorgere gli spiriti de la viva natura nei sensati colori de l'arte, renderei grazie a Dio che mi ha dato in dono il nascere al vostro tempo. La qual cosa tengo vanto simile al mio essere nei giorni di Carlo augusto.</p>
<p>Ma perché, o signore, non remunerate voi la cotanta divozion di me, che inchino la celeste qualità di voi, con una reliquia di quelle carte che vi son meno care? Certo che apprezzarei due segni di carbone in un foglio, più che quante coppe e catene mi presentò mai questo principe e quello. Ma quando bene la indignità mia fusse causa che io non adempissi cotal voto, a me basta la promessione che me ne fa la speranza. Io ne godo mentre gli spero, e sperandogli contemplogli, e contemplandogli mi congratulo con la fortuna ch'io ho nel contentarmi de la cosa sperata, la quale non può essere che di sogno non si converta in visione. E anco conferma a sé proprio il compar Tiziano, uomo di ottimo essempio, di vita grave e modesta. Esso, fervido predicatore del vostro stile soprumano, ha posto testimonio il suo scrivervi con la riverenza debita tutta la fede del ritrarre il pane che per il figliuolo gli concesse il pontefice nel favore che aspetta da la sincera bontà di voi, che sète idolo suo e mio.</p>
<closer><dateline>D'aprile, in Vinezia, 1544.</dateline></closer></div1>
<div1 type="epistola"><head n="CLXXIX">CLXXIX</head>
<opener><salute>A MESSER TlZIANO</salute></opener>
<p>Avendo io, signor compare, con ingiuria de la mia usanza cenato solo o, per dir meglio, in compagnia dei fastidi di quella quartana che più non mi lascia gustar sapore di cibo veruno, mi levai da tavola sazio de la disperazione con la quale ci posi. E così, appoggiate le braccia in sul piano de la cornice de la finestra, e sopra lui abbandonato il petto e quasi il resto di tutta la persona, mi diedi a riguardare il mirabile spettacolo che facevano le barche infinite, le quali piene non men di forestieri che di terrazzani, ricreavano non pure i riguardanti ma esso Canal Grande, ricreatore di ciascun che il solca. E subito che fornì lo spasso di due gondole, che con altrettanti barcaiuoli famosi fecero a gara nel vogare, trassi molto piacere de la moltitudine che, per vedere la rigatta, si era fermata nel ponte del Rialto, ne la riva dei Camerlinghi, ne la Pescaria, nel traghetto di Santa Sofia e ne la casa da Mosto. E mentre queste turbe e quelle con lieto applauso se ne andavano a le sue vie, ecco ch'io, quasi uomo che fatto noioso a se stesso non sa che farsi de la mente non che dei pensieri, rivolgo gli occhi al cielo; il quale, da che Iddio lo creò, non fu mai abbellito da così vaga pittura di ombre e di lumi. Onde l'aria era tale quale vorrebbono esprimerla coloro che hanno invidia a voi per non poter esser voi. Che vedete, nel raccontarlo io, in prima i casamenti, che benché sien pietre vere, parevano di materia artificiata. E di poi scorgete l'aria, ch'io compresi in alcun luogo pura e viva, in altra parte torbida e smorta. Considerate anco la maraviglia ch'io ebbi dei nuvoli composti d'umidità condensa; i quali in la principal veduta mezzi si stavano vicini ai tetti degli edificii, e mezzi ne la penultima, peroché la diritta era tutta d'uno sfumato pendente in bigio nero. Mi stupii certo del color vario di cui essi si dimostrano: i più vicini ardevano con le fiamme del foco solare; e i più lontani rosseggiavano d'uno ardore di minio non così bene acceso. Oh con che belle tratteggiature i pennelli naturali spingevano l'aria in là, discostandola dai palazzi con il modo che la discosta il Vecellio nel far dei paesi ! Appariva in certi lati un verde7azurro, e in alcuni altri un azurro-verde veramente composto da le bizarrie de la natura, maestra dei maestri. Ella con i chiari e con gli scuri sfondava e rilevava in maniera ciò che le pareva di rilevare e di sfondare, che io, che so come il vostro pennello è spirito dei suoi spiriti, e tre e quattro volte esclamai: “Oh, Tiziano, dove sète mo?”.</p>
<p>Per mia fè, che se voi aveste ritratto ciò ch'io vi conto, indurreste gli uomini ne lo stupore che confuse me; che nel contemplare quel che v'ho incontrato ne nutrii l'animo, che più non durò la maraviglia di sì fatta pittura.</p>
<closer><dateline>Di maggio, in Vinezia, 1544.</dateline></closer></div1>
<div1 type="epistola"><head n="CLXXX">CLXXX</head>
<opener><salute>AL SIGNOR FRANCHINO</salute></opener>
<p>Il disdegno del sentire il non essere capitata la mia lettera ne le mani larghe di quel duca ch'è tanto buono quanto aviam bisogno ch'ei sia, èmmisi tutto passato ne lo avvisarmi Rocco Gioiellieri, ingegno bellissimo, l'esserci ella pur venuta. Ma la scusa, ch'io ero per fare di cotal cosa, si è conversa in quella, che debbo del non aver ancora principiato, non che posto in pubblico, il debito che con la gentilezza del gran giovane idolo dei fati ha la mia mente, il mio spirito e la mia penna. Certo che non mertarei perdono de lo indugio, se il male, che sì mi lacera, non me ne facesse degno. E per dirvi io: “Salvo la gloria di Carlo Cesare d'Austria e il merito di Guidobaldo Feltrio, l'uno sole a le nebbie dei giorni de le miserie mie, e l'altro luna a l'ombre de le notti de le carestie che mi tormentano; dico ch'io in dispregio di qualunque principe si voglia, per non sapere con più subita prestezza di gratitudine cominciare ne la mia lingua la lode del Farnese Ottavio, ho fatto levare l'epistole che dedicavano a questo e a quello quante opere composi mai, rivoltando i titoli di tali a la bontà di Sua Eccellenza”. Cosa di più vergogna oscura a la fama degli altri signori, che non saria d'onore illustre al nome di lui; che supplisce in virtù de la omnipotente cortesia del proprio animo al dove manca di liberalità quello de l'avolo, quel del padre e quel dei fratelli non vo' a dire, perché spero di godere de le magnificenzie de le fortune loro, se non così tosto come la necessità il desidera, almeno quando Iddio vorrà ch'essi imitino il genero del celeste imperadore. Ma perché la sorte, che alor che vuol Cristo può ciò che vuole, non permette ch'egli prima che si trasferisca a Sua Maestà non arrivi sin qui? Per Dio, che sì alta cittade essulterebbe in lui, come esso in lei. E io, risuscitando il vigore che hammi ucciso la infirmità, nel contemplarlo in presenza gli dimostrarei con che fervore d'anima io lo adoro.</p>
<closer><dateline>Di giugno, in Vinezia, 1544.</dateline></closer></div1>
<div1 type="epistola"><head n="CLXXXI">CLXXXI</head>
<opener><salute>A MESSER CAROLO GUALTERUZZI</salute></opener>
<p>Da che voi ne lo amar Tiziano potete conoscere che, amandolo io de la sorte che l'amo, non sono meno me stesso ch'egli si sia se medesimo; e poi che m'è pur noto la stima, che fate di coloro che ripongono ne la cura de la vostra opera la importanza dei propri affari, mi rendo sicuro che le mie supplicazioni ne lo interesse de l'uom mirabile vi accresceranno la volontà del giovargli, nel modo che l'acque de le pioggie accrescono il corso d'un rio; anzi ne la maniera che la fidanza che altri ha nei buoni accresce ne l'animo loro l'affetto de l'ottima volontade. Ma se la benignità vostra fosse minore, dubitarei che non deste orecchio a questa che ora vi scrivo. Conciosia che dovevo visitarvi con le mie lettre per conto de le vostre chiarissime condizioni, non aspettando che mi muovesse a far ciò lo stimolo d'altra strana cagione. Benché sono certo che il non aver fatto io quel che dovevo per debito, non distorrà dal far voi ciò che solete per natura. Onde non prima vedrem rimanervi di affaticare in beneficio del pittor sommo, che vediate rasciugarli da la man del premio il sudore postogli nel fronte de la virtù da le fatiche, da lo ingegno.</p>
<p>Intanto il gran Farnese, il quale ne le delizie de la fortuna può felicitar gli uomini, non patirà che un sì egregio spirito resti infelice nel commettere tutte le sue speranze in lui. Ma io non istupisco del perché bisognino voti in consolarlo con la cortesia di un poco di pane desiderato a la necessità del figliuolo, per essere la chiesicciuola promessagli in casa sua; avvenga che i rivolgimenti che tempestano il mondo gli levano da la mente molti di quegli uffici che in altri tempi il prelato magno conchiuderia con lo effetto, senza che gli si ricordassero mai. Per Dio, che se non occorressero i casi de le tremende occorrenze che occorrono, mi trasecolarei solo a pensare al come fusse credibile che un bene sì minimo s'indugiasse a sì modesta persona, come s'indugia. Ma che più bello esempio può la sua potenza mettere dinanzi agli occhi dei principi, che il costume de l'osservare le cose promesse? Non solo il cardinale illustre, non solo il divin nipote de la Sua Beatitudine è tenuto a pregarla acciò dia quel che debbe al Vecellio; ma qualunque si nutrisce de le mercedi del quasi eterno pontefice. Io gli do sì fatto epiteto perché il sacro suo ritratto, oltre l'essere specchio in cui il pastor santo scorge sé in sé, da sé e per sé; ma simulacro celeste, il quale respira talmente in virtù dei sensi datili da lo stile del predetto, che la vita lo terrà vivo, credo, in perpetuo; conciosia che la morte, non sapendo conoscere il vero de la natura dal finto de l'arte, ritardarà lo eseguire gli ordini dei propri privilegi, ne la guisa che ritarda il moto ne la frequenza dei presenti passi colui che si vede, caminando per istrata incognita, sopragiunto in una via di due capi; onde, per non errare il sentiero, resta sì confuso ne lo error dal non saperlo, che il consiglio del sì e del no, che fa dubbiargli il dritto dal torto, bene spesso gli rivolge il piede altrove.</p>
<p>Ma non riprenda veruno circa l'ansia ch'io mostro ne la protezion da me presa di Tiziano, la reale creanza del quale con le grazie dal cielo infusegli convertisce le affezioni de l'amicizia in le carnalità de la fratellanza, che quando ancora l'amore fusse tra noi piccolo, come egli è grande, sarei sforzato ad infiammarmi nei di lui particulari, per vederci, sendo essi posti in dimenticanza, il pregiudizio de la parola di quel Paolo che tien sì alto il seggio di Pietro. Al zelo del cui onore mi obbligano gli alimenti che ricevono le mie fami da le splendide liberalità del veramente degno genero di Cesare. Parlo del duca Ottavio, giovane senza inganno, la generosità del quale, ricordandogliene Vostra Signoria, non ci mancarà di favore. Io, se ben taccio del Bembo, obietto de la riverenza e de l'onestà, facciolo per non ingiuriarlo. Avenga che la sua caritade ha tanta memoria de le cose dei suoi servi, quanta essi speranza ne le bontà de la sua discrezione. In ultimo, per essere la dimestichezza, che s'ha con Michelagnolo, dono di Dio, scongiuro voi, che avete seco la grazia de la famigliaritade, a dirgli fino a quanto egli si crede ch'io possa soffrire il tormento datomi continuo da lo aspettare i disegni promessi a me, che gli bramo non meno ch'io desideri di servirlo.</p>
<closer><dateline>Di giugno, in Vinezia, 1544.</dateline></closer></div1>
<div1 type="epistola"><head n="CLXXXII">CLXXXII</head>
<opener><salute>AL GENERO DI CARLO QUINTO</salute></opener>
<p>Se al grande si potesse aggiugnere vocabolo significante cosa più che grandissima, io, o duca Ottavio, direi che quel tanto, che non si sa dire, fusse il piacere ch'io provo del vostro esservi pur trasferito a la corte. Per Dio, che me ne risento col senso d'una nuova contentezza; imperoché sète ritornato con la presenzia là, dove mai non vi dipartiste con l'animo. E quella sorte, che con sì strana causa vi ha tenuto soggetta la persona per non avervi potuto tener serva la volontade, ha fatto in modo che Cesare di continuo vide voi in quei luoghi, in cui era necessario ch'egli sempre vi vedesse. Né si creda che la prestante Maestà Sua, la quale in sodisfarsi de l'altrui intenzioni imita l'omnipotente iscrutatore de le menti nostre, non abbia ognora presi i buoni voleri de la sincera Vostra Eccellenza in cambio degli ottimi fatti che in servigio di lei avete tuttavia eseguito con risoluti intenti di libero core. Onde se la scusa non fusse al mondo, bisognaria farcela nascere per difenere l'innocenzia di voi da la colpa che dee attribuirsi a la malizia dei tempi, che mettono l'ambiguità del dubbio nei petti, che subito debbon risolversi ne la somma dei particulari interessi, non che in chi vive sotto la legge de la norma d'altri.</p>
<p>E per non ci essere passione simile al tormento che pate colui che non può più che tanto, lo imperadore, per grato de l'alta di lui providenza nel conoscere il dolore da voi patito circa il non poter coi più oltra, è obbligato a remunerarvi non altrimenti che se lo effetto desiderato fosse successo in pro suo nel modo che teneste desiderio che in suo pro succedesse. Ora, mutando materia, dico che, per sapere io che veruna gioia vi può esser sì cara né alcuna visita sì gioconda, mandovi rassemplata in oro la imagine miranda del vostro suocero mirabile. Che, avendo voi dentro a l'anima la impressa de la divozione, e dinanzi agli occhi la sculpita da la natura, voglio che ci aviate la intagliata da l'arte ancora. E il premio sia il degnarvi di mostrare cotal medaglia al fortunato Augusto; accioché vedendo se stesso in se medesimo si rallegri de l'mmortalità di sé proprio.</p>
<closer><dateline>Di luglio, in Venezia, 1544.</dateline></closer></div1>
<div1 type="epistola"><head n="CLXXXIII">CLXXXIII</head>
<opener><salute>AL MARCOLINO</salute></opener>
<p>Ho inteso il romore che fanno coloro che si dolgono del mio non risponder mai al loro iscrivermi sempre. Perché, se a tutti quegli che mi mandono lettere mi convenisse inviar carte, mi saria mestieri di quella assidua pazienzia che tormenta lo stuolo de la pedagogaria, che mura il sesso di tali negli scanni degli studi, che i da pochi frequentano lo intero di tutti i dì e la somma di tutte le notti. Pare a la mia così fatta natura, che sputa fuor de lo 'ngegno ogni sua cosa in due ore, di fare pure assai, se quando poi confino me stesso a le mattine d'un mese (ché in poco più di tante compisco le opre cominciate) non manco di risposta a qualunque si crede che io me l'abbia scordato. Ma se per grazia concessami da Dio io avessi, insieme con l'altre, pur da Dio concedutemi, lo spendere nel comporre almeno il terzo del tempo ch'io gitto via, le stampe non arebbono mai tanto di spazio che lo attendere ad altro che a imprimere l'opere mie. Per benché se io fussi nato sì fatto non potrei farlo, talmente è infinita la moltitudine che di continuo mi visita; onde, per il fastidio ch'ormai ne sento, tosto ch'io ho desinato me ne fuggo a casa vostra o da messer Tiziano o a spassarmi la mattina ne le celle d'alcune poverine, che toccono il cielo col dito ne la limosina di quei parecchi soldi o di quei pochi, che tuttavia porgo loro, non mancando di fargli cuscire e camiscie e lenzuola e scuffie e cuscini e fazzoletti e simili bazzicature da guadagnargli il pane, lasciando in cotal mentre la cura del Concilio a chi se la vuol pigliare.</p>
<closer><dateline>Di Vinezia, d'agosto 1544.</dateline></closer></div1>
<div1 type="epistola"><head n="CLXXXIV">CLXXXIV</head>
<opener><salute>A MESSER ALESSANDRO MORETTO</salute></opener>
<p>Il Sansovino, scultor famoso, architetto mirabile e uomo diritto, è venuto in persona a consegnarmi il ritratto che m'inviaste per gelosia del suo avere il ricapito desiderato. Certo ch'egli, per essere degno d'ammirazione, è suto essaltato da tutti. E ogni perito ne l'arte ha lodato la naturale unione dei colori distesi nei lumi e ne l'ombre con mirabile giudizio di graziosa maniera. E io, per me, son tanto simile a me ne la pittura di voi, che alora che la fantasia, astratta ne la considerazione de le cose e del mal viver d'oggi e del fiero termine nel quale si vede la cristianità, mi aliena la mente, tirandola per causa di ciò quasi a l'ultima disperazione; lo spirito, per cui respiro, non sa se il fiato suo è ne la carne mia o nel disegno vostro. Di modo che il dipinto pone più dubbio nel vivo, che non fa lo specchio che rappresenta la imagine altrui con i sensi de la propria natura. In somma io, per istimarla per il magistero e non per il suggetto, dono dovuto ad ogni principe, n'ho fatto un presente a lo inclito e singular duca d'Urbino, rifugio vero de le miserrime virtù d'Italia. E ciò mi è parso per onorar Brescia, procreatrice del vostro divino intelletto, e per gradir me, rassemplato da le di lui efficacissime avvertenze. Ora, per non sapere che altro farmi, ringrazio la generosità che vi ha mosso a così immortalmente riverirmi.</p>
<closer><dateline>Di settembre, in Vinezia, 1544.</dateline></closer></div1>
<div1 type="epistola"><head n="CLXXXV">CLXXXV</head>
<opener><salute>A MESSER FRANCESCO MARCOLINO</salute></opener>
<p>Io, compar più che carissimo, ho riscosso il pegno che mi prestaste, e ordinato a Bortolo che ve lo riporti. Ed è, per Dio, lo evangelo che questo anno mi sono suti donati mille settecento scudi; né me ne sono anco fatto un paio di calze, né un giubbone. Certo io mi sento essere il contrario de la maggior parte degli uomini che vivano, peroché essi solo per lo interesso de loro propri travagliano, ed io di continuo mi affatico per il comodo altrui. E se io avessi a fare tanto in me medesimo quanto ci ha di giuridizione il prossimo, potrei chiamarmi perfino di reale stato. Ma se non si morisse, pure; e, pur morendosi, la vita vedesse più lunghi i suoi termini; ché, circa la robba, ne darei pochissima cura. E se le guerre dei principi si ponessero in pace, niun signore saria come ch'io ricco. Benché piacerà a Cristo che, conversi gli odii dei grandi in amore, il mondo tornerà più bello che mai fusse.</p>
<closer><dateline>Di settembre, in Vinezia, 1544.</dateline></closer></div1>
<div1 type="epistola"><head n="CLXXXVI">CLXXXVI</head>
<opener><salute>A MESSER BERNARDIN CIRILLO, ARCHIPRETE DI LORETO</salute></opener>
<p>Egli è intervenuto a me ne l'obligo, in cui m'ha con voi posto quella umanità che nutrisce di continuo l'ottimo spirito de l'umile creanza vostra (onde onorate e riverite me, che a pena conoscete, sì come io fussi un di coloro che vi sono a cuore per lo affetto de la intrinseca carnalità de l'amicizia), ciò che interviene a colui ch'è debitore di chi per essere il modesto de la discrezione e il compassionevole de la pietà non mai gli rammenta la somma dei suoi diritti. Io, ne l'obligazion che vi tengo per l'animo che sempre la vostra lingua dimostrò inverso quel tanto che vi è parso ch'io sia, mi simiglio all'uomo che debbe a la cortesia del compagno il quale, se bene non gli vengono richiesti i danari prestati, la conscienzia propria lo sollecita spesso al ricordo di cotal dovere. Quel ch'io voglio inferire è che, ancora che non vi abbia renduto gratitudine de l'affezione che mi portate, almeno con il ringraziarvene de lo a le volte scrivervi, non è però che il pensiero de la mente mia non sia sempre stato acceso a doverlo fare; ma lasciamo che io molto vi debba per lo interesse particulare: i meriti de le prudenti virtù e le lodi de le giuste opere, in che essercitate i giorni de la vita (per la qual cagione le lingue di tutti gli uomini di cotesto paese, converse ne le lingue da la bonissima fama, non sanno se non comendarvi), mi sforzano a offerirmivi in ogni caso che vi venga a commodo la condizione de la mia qualitade. Né solo ve lo notifico in questa corrente lettra, ma per la bocca verace de lo a me quasi figliuolo messer Gian Maria Filago, de la cui bontà nobile sarò amatore sempre.</p>
<closer><dateline>Di settembre, in Vinezia, 1544.</dateline></closer></div1>
<div1 type="epistola"><head n="CLXVII">CLXXXVII</head>
<opener><salute>A LA MAESTÀ CESAREA</salute></opener>
<p>Lo splendido ritratto de la già mirabile ne la presenza, e ora veneranda ne la memoria Isabella, di voi divo consorte e del gran vostro mondo imperatrice, per avermelo imposto la suprema umanità cesarea l'ho con tal frequenza sollecitato, che Tiziano pittor solo lo mostra ne la perfezione del suo fine con sì solenne vanto di lode che pare che si commendi l'accidente che ve la rubò di subito. Però che di lei viva ne godé solamente la terra, ma di tale così morta ne gode la terra e 'l cielo, conciosia che il miracoloso stile de l'uom predetto in grado de la natura, che non può tanto, e in onta de la morte, che vorria meno, l'ha in maniera risuscitata col fiato dei colori, che una ne possiede Iddio e l'altra Carlo. Ma egli è pur sublime, egli è pur degno lo intelletto il quale con nuove forze d'ombre e di lumi, oltre l'aver dato il moto dei sensi a la figura benedetta, come testifica il verace del gesto in cui può dirsi che sì bella effigie respiri, le ha posto sì vivamente l'oro nei capegli, la serenità nel fronte, lo splendore negli occhi, la vaghezza ne l'aria, la grazia nel sembiante e l'onestade nel viso, che quasi è quella che soleva rallegrarvi nel dolce stato di sua vitale eccellenzia. Comprendesi nel bel rilievo di sì pregiata forma un certo non so che dimostrante in suo essere una composizione di continenzia, uno aggregato di simplicità e un candore di puritade che più non se ne brama in angelo. Insomma per essere ella grata, placida e soave ne la pittura altera, come anco fu soave, placida e grata ne la carne intatta, qualunche scorge lei casta, nel suo castissimo essempio di pensier vergine diventa, le luci, che mai in tanto non aprì o girò che si potessero dire aperte o girate, hanno in sé virtù tali, che chi le rimira assai o poco inchina giuso le sue, quasi ammonite dal cenno de la modestia, per causa de la quale la santa giovane non guardò mai persona che si accorgesse d'essere guardata da lei.</p>
<p>Ma, se così visibile maraviglia esce da le cose che il Vecellio ritrae da le ritratte, di qual sorte saria lo stupore, che uscirebbe da le imitate dal loro essemplar nativo? La pittura, a cui il vivo affetto del cuor vostro sarà spirito (onde dimostrerà in quel silenzio che, tacendo, parlava e, parlando, taceva) tiene alcuni fiori in grembo e in mano che spirano in la rifragranzia de l'odore di che spira il prezioso de l'ambrosia e del nettare. Ed è chi giura di veder tralucerle fuor dal petto a la celeste sembianza il lampo del desio ch'ognor tenne in servir Cristo, e il raggio del pensiero che sempre ebbe in ubidir Cesare.</p>
<p>Ma che giova il dipingere del pennel di lui per dilettarvi, e lo scrivere de la penna di me per celebrarvi, ancora che la mercede assegnataci avanza del tutto i meriti de le fatiche nostre, se i ministri dei tesori imperiali ce ne son sì ladri? Nove anni son passati che ordinaste a Tiziano, vostro servo, la tratta in Napoli, e in cambio d'averla ci attiene a quattro altri che non se gli paga la pensione; di me non favello, in modo m'ammutisce la truffa dei duecento di aiuto di Costa. La qual pietà mi usaste alora che la miseria de la caristia stimava più un boccon di pane che le virtù di molti uomini. Ma da che pur siamo invecchiati dietro al riscuotere ciò che vi credete che abbiamo riscosso, o glorificata sposa di Augusto, o anima tra i santi santa, sii tu a noi di sorte propizia, che Iddio mosso dai tuoi preghi spiri sì colui, che godesti in marito, che ci faccia conseguire in fatti quel che ci ha stabilito in parole. E bascio a la clemenzia vostra il ginocchio con stupore e come voi, che sapete farvi temere da l'universo, non potiate ottenere obbedienza dai vostri servitori.</p>
<closer><dateline>Di Vinezia, d'ottobre 1544.</dateline></closer></div1>
<div1 type="epistola"><head n="CLXXXVIII">CLXXXVIII</head>
<opener><salute>AL DUCA OTTAVIO FARNESE</salute></opener>
<p>Standomi oppresso da così lunga infirmità nel letto, mi trapassavo la molestia del male ascoltando Tiziano Vecellio, pittor vivace, e Cosimo Pallavicino, spirito nobile. Imperoché l'uno con le dimostrazioni mi disegnava la gentilezza, la maniera e la grazia de la persona vostra; e l'altro con le parole mi faceva vedere la bontà, la grandezza e la magnanimità de l'animo di voi. Dico che mi giva pigliando non pure conforto, ma qualità da sì degni ragionamenti, quando ecco che mi si porta insieme con le vostre lettere benigne il dono dei cento scudi cortesi. In cotal punto eglino, che ciò mi viddon ricevere, si riempierono di quella letizia, che appare nel volto di coloro, che ne lo estollere i buoni con le laudi, se le veggon testimoniar dal vero, mentre la invidia altrui gliele mette in dubbio con il suo forse. E io nel riceverlo, commosso da sì fatta novità, sentii palpitarmi il cuore nel modo che se lo sente colui che si gloria seco stesso del suo aver dato fede ai miracoli i quali, per derivar da perfetta causa, si debbono tener certissimi.</p>
<p>Intanto mi vergognai tra me medesimo da che per il principe di Salerno e per il marchese del Vasto, sogni de la liberalità, e non per il genero di Sua Maestà e per il nipote di Sua Beatitudine, visione de la cortesia, ho speso buona parte de le vigilie mie. Certo che le dovevo spendere in quel generoso Ottavio che risuscita la gloria italiana, e non in tali, che uccidono l'onore d'Italia. Ma perché il riconoscere del proprio fallo è sempre a tempo, emendarò l'errore con il pentimento de le cose sudette e con il supplire al dove ha mancato la penna, con istudio contrario. Ben sa il mondo, o sopraumano giovane, che senza quale i cieli non vi han dato per avolo un sì felice pontefice e per suocero un sì fortunato imperadore. Ma se a la volontà di Dio è piaciuto, acciò siate splendore a le tenebre di Roma, che in voi ridondi tutta la somma de le maraviglie che ornarono i petti de le genti antiche, per che non vi debbo io riverire con la lingua, essaltar con lo inchiostro e inchinare con lo spirito? Io tengo obligo di farlo, bontà del merito di Vostra Eccellenza, mercé del bene ottenuto e per cagion del mio esser sicuro che il premio dei prefati amici, predicatori del nome di lei, sia secondo l'onestà del loro desiderio. Le persone non men virtuose che grate chieggono al suo favor grazie pie, come la misericordia. E che sia il vero, quello domanda il beneficio pel figliuolo, e questo chiede la libertà del fratello. Il sublime ingegno con ogni termine di modestia brama che se gli osservi ciò che da Nostro Signore gli fece promettere il senso dato a la sacra e venerabile imagine di lui; e il circospetto cavaliero con le ginocchia del cuore umiliate supplica a suoi piè devoti che la sua credenza catolica gli largisca come presente spirituale il miserrimo frate che languisce in castello. Ma lo ammirando Farnese, cardinale dei cardinali, in servigio de la tanto preclara quanto onorata coppia, la cui virtù adora meritamente e voi e lui, vi introdurrà seco dinanzi al grave conspetto del buon pastor cristiano; e introdutti che ci sarete, vi bastarà l'animo di partirvi de la santità di quello per infino che non riportate in grado de la benignità vostra propria la consolazione e la quiete di sì notabili personaggi.</p>
<closer><dateline>Di novembre, in Vinezia, 1544.</dateline></closer></div1>
<div1 type="epistola"><head n="CIXC">CIXC</head>
<opener><salute>AL CLARISSIMO MESSER BERNARDO NAVAIERO</salute></opener>
<p>O senator grave, o spirito eletto; spirito che, oltre l'ornamento de la nobiltà, de la prestanzia e de la dottrina con degno titolo di grado appresso la maestà, la deitade e la beatitudine de lo immortale imperador cristiano rappresenti la magnificenza, la serenitade e l'ordine de l'ammiranda republica veneta; onde per esser voi tale, per un senato sì fatto, per Cesare da tanto non pur la malizia del rio talento, ma la bontà de la real natura non può tenersi d'invidiarvi; o che mi perdonarete del non avervi per anco offerto il censo de la riverenza che le carte mie hanno obbligo di pagare di posta in posta ai meriti vostri; o vero dandone la colpa a la infermità che mi ha distrutto un anno intero; nel ricevere la presente mi restituirete ne la carità de la grazia solita. E quando pur sia che vi piaccia procedermi contra con lo sdegno, vengamene il gastigo per mano d'una gentilezza, che in modo vi muova che il mansueto Augusto abbia la lettera che servilmente vi porgo. Ché ciò facendo, egli, che me ne fece sollecitatore, intenderà per tal via come il ritratto sacro de la sua già, e ora di Cristo sposa, è suto ridotto a miracoloso compimento dal gran pittor Tiziano.</p>
<p>Ma, per non sapere con altro mostrarmi grato a la cortesia del favore che da voi aspetto, mandovi in premio quanto ho scritto a Carlo circa la successa concordia; ché buon per il mondo se prima che adesso il laccio del profondo amore avesse legato gli animi e l'anime dei due regnanti magni. Ma è stupenda cosa a vedere che, sì come l'erbe pullulano fuor del terreno ben cultivato, così le felicità imperatorie surgano su dal bel suo procedere saputo. Èmmi quasi corso nel proferire de la lingua che la differenza, ch'è da lo eterno al caduco, si scerne tra le corone cesaree e le altrui; perciò son di parere che i vizii (se vizii potessero allignare in l'altezza sua) sarien migliori che le virtù di qualunche principe si voglia. Certo, per conoscere io parte de le reali parti di lui, ch'è più conforme agli iddii che agli uomini, permette ch'io del ritrovarmi a questo secolo non me ne vergogni, e disperi insieme. Ma qual ventura poteva aggiungere il cielo a le sorti che inchinano le virtù sue, che agguagli quella che gli ha trasferito innanzi il preclaro intendimento del dottissimo Navaiero? Tal che l'ale, che dànno il moto del volo a la eterna fama sua, non perderan penna alcuna. Per il che il grido appartenente a la grandezza dei gesti di lui, non sono per circunscrivergli mai fine a la memoria. Di poi osservandolo ne le tranquillità de la pace, quale l'avete osservato ne le procelle de la guerra; solo con il contemplarlo in volto scorgeretegli nel fronte il foro del valore, e il tribunale del senno tra il magistrato dei consigli e gli essecutori degli offici de l'onore. Intanto il peregrino giudicio vostro concluderà che la Sua Maestade, ch'essendo felice non devria esser prudente, è in uno e prudente e felice.</p>
<closer><dateline>Di Vinezia, di novembre 1544.</dateline></closer></div1>
<div1 type="epistola"><head n="CXC">CXC</head>
<opener><salute>A LO ANICHINO</salute></opener>
<p>Io con la viltà de la natura vostra non ho colera, ma con l'amorevolezza de la bontade mia tengo rabbia. Imperò che le materie de la sua carità nel sempre conoscervi per quello che adesso vi conosco, non mai consentì che io per tale vi abbi mai conosciuto. Come può essere che non vi si ricordi il dominio con cui di continuo poteste signoreggiarmi e la casa e la facultà e la virtù? E che, ricordandovene, non vi rechiate a conscienza il volermi far comperare il mio? Ma come è ito errando, diciamo, l'amore ch'io vi ho portato, e non il giudicio ch'io ho avuto. Adunque per non vi bastare l'avermi tolto la testa, che del signor Giovanni, di altiera memoria, di man di Alfonso, vi pare anco di tormi il cavo di quella mia, che il detto scultore se ne portò a Bologna. A Ercole Barzellini, onorato cavaliere, vi drizzai con mie lettere per il riacquisto di io; onde voi, entratone in possessione, pensando di ringrandire  col mezzo di cotale impronta, vorreste ch'io m'obbligassi a partir con voi qualunche premio io ne ricevessi da la eccellenza del duca Cosimo. Né ciò bastandovi, chiedete la ricompensa d'un cameo, che dite aver dato a chi vi diede la forma tolta da Giulio Romano a mia instanzia da la faccia del morto, con la giunta dei molti scudi che affermate ne la spesa fatta in mentre penaste a trovarla. Infine tosto che l'uomo percote il capo nel petto de la povertà, urta con l'animo ne le mende de le ree azioni. Io potrei e con la forza e con la ragione prevalermi de le cose mie. Ma ciò non faccio, perché sono più disposto a perdonare le offese che atto vendicarmene. E però messer Tarlato Vitali, diritto mercatante e da bene, mi muove a stare, circa il litigio, ne la conclusione de la sentenza che ne darà. Intanto confortovi a esser così savio come sète ingiusto; conciosia che anco i buoni anco i prudenti, anco i modesti talvolta, per non esser tenuti da nulla, sono isforzati a dimostrare che sanno farsi tenere da molto.</p>
<closer><dateline>Di Vinezia, di novembre 1544.</dateline></closer></div1>
<div1 type="epistola"><head n="CXCI">CXCI</head>
<opener><salute>A MESSER ALESSANDRO ALBERTI</salute></opener>
<p>Io non mi sono rallegrato del servigio che, acciò non manchi d'ogni circostanzia di cortesia, m'avete per somma gentilezza de la nativa nobiltade vostra, oltra il subito de l'ottenerlo, recato sin dove sto, in persona; perché il dono venga da uno che sia per proprio merito cuore e spirito d'un prelato di grado alto e di condizion preclara. Ma il tutto de l'essermi cotale ufficio penetrato ne le viscere de l'anima, dipende che il tutto nasce da un creato in grazia e in virtù di monsignor da la Casa, reverendissimo in dignità, ammirando in la virtù e glorioso ne l'opre. E però ardo nel desiderio che a voi mi manteniate in amor padre e a lui in lealtà servo.</p>
<closer><dateline>Di Vinezia, di novembre 1544.</dateline></closer></div1>
<div1 type="epistola"><head n="CXCII">CXCII</head>
<opener><salute>AL FRANCHINI</salute></opener>
<p>Signor messer Francesco, la carta che da Bologna s'è mossa a scrivermi quella cortese cura che tiene la carità vostra da la paziente qualitade mia, èmmi suta come il ristoro del fuoco a lo assiderato de le membra altrui. Le quali, ripresa la virtù del vigore solito, rendono al corpo la vivacità de le forze, per cui risentono i sensi in lo spirito de la vita; ne la maniera che mi sono risentito io nel contento datomi dal ricevere de la vostra. Benché il non intenderci altro del ritratto di Sua Maestà, che sculto in gran medaglia d'oro mandai a la eccellenza del chiaro genero di lei, non ha patito ch'io me ne rallegri a pieno. E se il mastro qui de le poste non mi giurasse che la sì fatta imagine è stato offertale in man propria, mi crederei che al mal ricapito fusse paruto di farne la volontà sua. Onde nel vostro degnarsi di risolvermi il dubbio, m'acquetarei del tutto. Intanto la fidanza che tengo circa la protezion di me presa da la bontà, che in voi è tanta quanta in me povertade, causa il non gittarmi là quasi uomo abbandonato da la speranza che mi rende certo che la vostra opera abbrevierà la lunghezza de le promesse. E, perché potiate con più securezza giovarmi, dicovi che prezzerò il terzo de le mie lettre per imprimerlo subito che mi se ne dia il modo a nome del superator degno de la imperiale giostra, nel cui suggetto scrivo a Cesare ne la foggia che ne vederete la copia.</p>
<closer><dateline>Di Venezia, di dicembre 1544.</dateline></closer></div1>
<div1 type="epistola"><head n="CXCIII">CXCIII</head>
<opener><salute>AL PADOVANO, IN FIORENZA</salute></opener>
<p>Io non ricevo mai presenti, che d'ogni stagione e a tutte l'ore mi fan godere le delizie de le vostre non meno isviscerate che generose cortesie, che non mi vergogni di non avervi dedicato il dialogo nel quale v'introdussi a parlare. Imperoché la fortuna che, nel fare sempre, mai non seppe quel che si facesse, ha fatto i principi con l'animo di cartai, e i cartai con l'animo dei principi. Io, che vi do cotal laude in quanto a la magnanimità, celebro anco voi per uomo di bontà sì fatta che beati i popoli ch'obedissero a signor di tal merto. Chi non è nato nobile ringentiliscasi con lo imitare i modi de la creanza di che vi fregia la natura; e chi è pur nato, e non ne fa ritratto, restituisca a se stesso il costume, ch'egli toglie a se medesimo, col procedere de la vostra larghissima gentilezza, i cui atti degni di grado regio mi sforzano a dirne altre parole, che non ne dico; col giurare che, se io non fossi me, augurerei d'esser voi, che avete convertito l'amore, che io vi porto, in l'obligazione che vi debbo.</p>
<closer><dateline>Di Vinezia, di dicembre 1544.</dateline></closer></div1>
<div1 type="epistola"><head n="CXCIV">CXCIV</head>
<opener><salute>AL MARCOLINO</salute></opener>
<p>Io, compare messer Francesco, piglio in beneficio de la mia anima il tormi il vulgo lo intero de la laude che forse meritano le mie opere. Peroché è cosa necessariamente buona la invidia che, secondo il costume di lei, non può patire i buoni in vita. Onde la ignoranzia, che tira a sé il consenso de la maggior parte de le genti, non riverisce i degni spiriti, in quanto gli si debbe la riverenza. Certo che io me lo reputo a salute; perché, se mentre si vive, l'onore de l'uom virtuoso non fusse interrotto da sì fatte malvagità, andrebbe sì superbo de la propria gloria che si scorderia di quella di Dio.</p>
<closer><dateline>Di Vinezia, di dicembre 1544.</dateline></closer></div1>
<div1 type="epistola"><head n="CXCV">CXCV</head>
<opener><salute>AL DANESE</salute></opener>
<p>Al vostro sì lungo discorso nei casi de l'avarizia dei signori, col mio brevemente rispondervi dico che d'altro orribile aspetto è la liberalità che il demonio. Perché se l'avesse più diabolico egli che non ha ella, si guardarebbono dal fare i peccati, come si guardano dal non abondare nei doni. Figliuol caro, l'ultimo de le cose tremende è la morte, e l'estremo de le azioni dei principi è la cortesia. E di qui viene ch'eglino le fuggono al modo che si fugge la peste. Ma volete voi chiarirvi del quanto cotal mostro sia più spaventoso che non sono i terrori de lo inferno? Guardate là Alessandro Vitelli, la cui ferocità di cuore si ha procacciato laude sin ne le lingue degli infedeli in la guerra d'Ungheria; nulla di meno l'animo di lui non fu mai da tanto che ringentilisse per mezzo del dono meccanico d'un soldo plebeo la vile condizione de la sua natura miserrima. Sì che non vi maravigliate più di ciò che vi sète stupito sino adesso per conto de la così poco, de la così tardi e de la così trista generosità dei gran maestri.</p>
<closer><dateline>Di Vinezia, di gennaio 1545.</dateline></closer></div1>
<div1 type="epistola"><head n="CXCVI">CXCVI</head>
<opener><salute>AL MARCOLINO</salute></opener>
<p>Aviatelo, compare, per cosa di mia grandezza, caso che più sentiate dire che i gran maestri mi presentino tutto dì per timore e non per amore. Certo che s'io fussi principe avrei più a grado di essere amato che temuto; ma, essendo Pietro, tengo maggiore la sorte del temermi i signori che non farei la fortuna de l'amarmi. Ma è pur maligno, è pure ignorante il giudicio che la invidia di molti; da che eglino, mentre mi vorrebbono abbassare, m'esaltano. Imperoché io sono in vero un terribile uomo, poi che i re e gli imperadori mi dànno per paura. Sì che datevi pace in ciò senza punto alterarvene. In cotal mezzo ridetevi meco del piacere ch'io ho preso nel vedermi in medaglia in le casse, che si vendono da pettini, tra Cesare e Alessandro. Ridetevene, dico, nel modo che vi corrucciaste con Marietta, con Chiara e con Margarita (già mie massare, e ora signore), perché si chiamano l'Aretine. Io per me non dubito che mi si spenga il nome così tosto, poi che anco in chiasso ho un poco di fama. Eccomi esclamato da le voci dei ceretani; eccomi intitolato sopra l'istorie di chi con altra via non le venderebbe; eccomi in piombo, in rame, in argento e in oro. Onde mi rallegro forte non pur di questo, ma sin de le leggende che le poetesse mi compongono in male. E ciò faccio perché i meschini si credano parere qualche cosa in pigliarla con meco. Intanto gli scudi, che cominciano a passare le centinaia, fan loro un mal pro, vedendosi là come un Nicolò Franco. E a Dio vi lascio.</p>
<closer><dateline>Di Vinezia, di gennaio 1545.</dateline></closer></div1>
<div1 type="epistola"><head n="CXCVII">CXCVII</head>
<opener><salute>A MESSER ROCCO GIOIELLIERI</salute></opener>
<p>Checco, fratel vostro, e giovane di spirito sì gentile che l'arte, di che sète famosi per mera perfezione de lo ingegno di voi, ha converse le sue maraviglie in miracoli, con la bontà e istessa mano diede a me, che vi tengo per figli, la lettera che mi scrive non meno l'affezione che mi portate, che la consuetudine de la penna che l'universal costume de le genti tutto dì esercita nei casi de le occorrenzie, che ciò richieggiono in servigio ora di costui e ora di colui, ed è da credere che se in grado de l'esser voi ornato de le virtù, che vi mostrano più tosto unico che raro, gli scritti vostri mi sono di continuo cari, ancora che si movano solo per semplicemente salutarmi, che questi, che in sé contengano il mio beneficio, mi sieno carissimi. Ma fu certo di mia felicità quel punto che la cortesia del Franchino entrò per mallevadore de la speranza, la quale acciocchè la povertà non disperi la di me ultima vecchiezza, vuole Iddio ch'io abbi nel gran duca Ottavio; a la cui adorata eccellenza dedico il terzo volume de le pistole, che, subito che me se ne concede il modo, commetterò a le stampe, poi che ho così promesso al signor Gian Francesco per la indrizzatagli in risposta di quanto mi avvisò da Bologna nel suo ritorno da la corte di Cesare, sì che la prestezza de lo imprimere de l'opra consiste nel fatto de la presta facultà di poterlo fare.</p>
<closer><dateline>Di Vinezia, di gennaio 1545.</dateline></closer></div1>
<div1 type="epistola"><head n="CXCVIII">CXCVIII</head>
<opener><salute>A MESSER FRANCESCO FRANCHINI</salute></opener>
<p>Se l'animo ch'io terrò sempre, non dico al sodisfarvi dei beni che tutto dì mi procacciano i vostri uffici, peroché non sono per mai esser da tanto, ma al confessare il come ve ne resto debitore in perpetuo, non vedesse tutti i pensieri de la sua mente e tutti gli spiriti del petto suo e pronti e disposti in un continuo desiderio de riconoscervi più tosto per benefattore che per amico, egli non sapria che farsi che sì gli parebbe essere ingrato e vile inverso le abondanti amorevolezze di voi, che tante volte mi scrivete quante fiate mi alleggerite il peso di quella necessità, che pare che non abbia in essercitare le di lei miserie altro suggetto che le mie spalle. Poco mi mancava a cader sotto cotal soma di stento, quando sentii dal comparire de le carte vostre riavermi tutto ne' sensi de la commodità. Peroché senza leggerle sapevo che la lor bontà erami apportatrice o di aiuto in presente o di soccorso non lontano. Onde la causa del vostro porre altrui in isperanza del godere la mercé del sole, che sgombra da l'aria de la felicità Farnese ogni nebbia di avarizia, è non altrimenti che sia lo effetto del goderla, ne la splendida vista del buon duca Ottavio si godesse la imagine aurea in cerchio di gran medaglia de lo incomprensibile Augusto. Ma per testimonio de l'averla io mandata, eccovi l'originale di ciò che danne avviso Zapatta de Briselli a Ruggieri in Vinezia. Benché merita più fede il cenno vostro che il mastro non de le poste, ma de le sentenze. E più oltra ancora duolmi de la perdita de la effigie e naturale e di pregio, il fatto che la pistola che ne veniva con essa; per essere ella in materia che il Mignanello, prelato ottimo e grave, ne indrizzò la copia costì prima che se ne uscisse di qua. Dove gli affetti di tutto il cuor mio con riverente divozione di servitù rendono a la mansuetudine di Sua Eccellenza i saluti di che le piacque essermi cortese per bocca de la penna di Vostra Signoria.</p>
<closer><dateline>Di Vinezia, di gennaio 1545.</dateline></closer></div1>
<div1 type="epistola"><head n="CIC">CIC</head>
<opener><salute>AL CAVALIER DA PORTO</salute></opener>
<p>Il Sansovino e Tiziano, l'uno reputazione dei marmi e l'altro gloria dei colori, peroché quello a questi presta con lo scarpello i sensi e gli spiriti, e questo a questi dà con lo stile e gli spiriti e i sensi; eglino, dico, insieme con meco goderono le due coppie di francolini. Che, se ben le brigate di casa non seppero riferirmi altro che il loro venire da Vicenza, ancora che in sì nobil cittade sien tutti liberali i cavalieri che l'onorano, subito m'indovinai che il reale presente usciva di mano al cuore de la gentilezza di Vostra Signoria. Del che non la ringrazio infinito, per essere di onestà cavalieresca, che voi siate cortese dei frutti di cotesto vostro paese a me, che vi sono stato largo de l'affezion del mio animo.</p>
<closer><dateline>Di Vinezia, di gennaio 1545.</dateline></closer></div1>
<div1 type="epistola"><head n="CC">CC</head>
<opener><salute>A MESSER GIULIO ROMANO</salute></opener>
<p>Se io così potessi esprimere con la lingua de la penna gli estremi duo casi, che bontà de l'amor fraterno, che tanti e lustri e anni han voluto ch'io vi porti le in somma eccellenza di singolarità virtudi vostre somme; se così, dico, io fossi atto a raccontargli a voi, come son suto necessitato al per voi sopportargli, consagrareste una de le vostre più illustri pitture a la imagine vera del mio animo; che, per avervici dentro impresso la mano de la caritade, a pena che ci creda essere mai più rimaso in sé, sì l'ha percosso ne lo udire ch'eravate morto il dolore, e sì l'ha traffitto il dipoi intendere che pur sète vivo, l'allegrezza. La passione sentita in la cosa de lo aviso primo toccommi con aspre punte il centro del core, e la ora provata in l'atto de la nova seconda èmmi passata con più fieri stimoli nel profondo de l'anima. Io non allego in ciò il più tosto morirsi nei successi de la letizia che negli essiti de la doglia, ma parlo in tal modo perché il dovervisi lo spirito vitale trasferir nel nome de la fama vostra immortale mi acquetava in parte il cordoglio. Che nel conto del piacer preso in la certezza de la bugia, ch'io teneva per veritade, interviene altrimenti. Conciosia che le giocondità sue ne lo spargermisi con i lor gaudi per tutti gli intrinsechi de le viscere subito sentite mi abbandonar là quasi corpo estinto. E il segno che pur sono ritornato in me è questa lettera, che viene a notificarvelo. Accettatela adunque, e in fede che la vita è anco la Dio mercé, con voi e in premio del patire, che ho fatto, in virtù de l'amicizia, che tenete con meco, piacciavi che io ne riceva di pugno proprio il cambio. Ché, ciò facendo, indurrete conforto non solo nel petto degli amici, che vi desiderano prosperità e salute, ma consolazione in ognuno, avenga che la perdita de la persona di voi saria stata commune nel danno, se non più che quella del divino Rafaello, tanto almeno.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCI">CCI</head>
<opener><salute>AL CAVORLINO</salute></opener>
<p>Il piacere, ch'io sentir soglio nel consegnarmisi a le volte i doni dei re, ho, per Dio, gustato nel ricevere degli strumenti da forbir le robbe, da Ferrara mandatimi. E non meno in sì umil presente ho visto l'altezza del grandissimo animo vostro ch'io mi vedessi in quegli che in più felice stato soleva farmi il suo così largo intento. E per che egli è meglio il divenir povero per manifesta disgrazia che ricco per publica tristizia, dovete, se ben patite per colpa di sì evidente cagione, nel dolor rallegrarvi. Oltra di ciò più eccellenza di core mostra colui che tolera la miseria, che quel che la fugge. Ma quando altro di buono non apparisse nel caso de la povertà, è pure assai il suo certo palesarti, da cui tu amato sei veramente. E che sia chiaro che me conosciate per tale, so che di continuo voi proprio a voi medesimo il testimoniate e a voi stesso ne fate fede. Sì che solo dirò in risposta del raccomandarmi messer Marco (la virtuosa innocenzia del quale stenta più a torto che non devria godere di ragione) che, tosto che mi rappresenta modo, ch'io spetto di luoghi varii e d'ora in ora, farò a lui per debito ciò che uso di fare con gli altri per bontà.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCII">CCII</head>
<opener><salute>A MESSER FRANCESCO PRISCIANESE</salute></opener>
<p>Se la facile massa de la tenera bontade vostra, la quale ne lo imprimere in l'umanità dei suoi affetti caldi le vive imagini degli a lei diletti amici, non simigliasse, come ella simiglia, una somma di pasta molle, onde pur che altri la tocchi mostra subito in se stessa qualunque orma questa e quella mano ci stampi, mi dorrei forte (ancora che sì alto gentile uomo ve ne avesse pregato) nel fatto del raccomandarmelo per lettere di vostra penna, e da lui in persona recatemi. Adunque sono io da tanto nel giudicio vostro, e così arrogante ne la prosonzione mia, che non mi devessi arrossire nel vedermi sovragiungere dal Corvino, giovane d'incomparabile prestanzia e spirito d'immortale ingegno? E per essere la virtù uno abito dritto de la mente costante e conveniente a coloro che altro non appetiscono che le cose oneste, esso messer Alessandro puote dirsi sommo de la virtude oggetto. E avenga che l'uomo non si dee laudare per oro né per grado, ma per via de l'animo chiaro e de la ragion perfetta, laudiam lui, che ha in sé cotali grazie. Certo la virtù sua (che oltra il pigliare il nome da le istesse di lei ricchezze, fa che il mondo lo celebra e non lo invidia) ad ogni cosa locata in alto da la natura si appoggia, di sorte che la fatica in ciò gli è riposo. In tanto Roma, che onora in lui la virtù propria e non la imagine, il conferma per veramente virtuoso; e bene il merita, da che egli solo attende ad amar la virtù che per da senno possederla è in vita felice.</p>
<p>Ma, essendo il personaggio sudetto tale, e anco più, lo inviarmelo con la la dimestichezza, che me lo inviaste, a lui toglie dignità, e a me dà biasimo. Benché il benigno costume de la modesta creanza sua, venendomi in casa, mi stimò de la condizione che gli deste a veder ch'io fossi. Ma per essere Tiziano e io trasformati da la potenza, de l'amicizia in una sola essenza di onesta unione di perpetua volontade, perché anco con esso lui nel venire qui Sua Signoria usaste i termini dei modi tenuti con meco, quale io me ne dolgo con voi e scuso con seco, con seco si scusa e con voi se ne duole. Ma se la cortesia de la creatura nobile, che per conoscere tanto di perfezione nel suo dipinger moderno, quanto ne conosce ne l'altrui sculpire antico, si sodisfacesse de le figure formate e colorite dal calamo e da lo stile che distende e rilieva in la facciata de le carte, non che io me ne acquetassi, consolareimene con il piacere che consolasene il Vecellio. La cui divinità d'arte hallo rassemplato in sì verace gesto d'attitudine che, raccolto nei soliti sensi de la vita, non solo par che muova ma che batta i polsi e respiri.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCIII">CCIII</head>
<opener><salute>A MESSER TIZIANO</salute></opener>
<p>Che maraviglia se i signori (i quali per avere avuto in ascendente l'arcobaleno, hanno i cervelli di cangiante) imitano in ogni loro instabilità d'azione la natura de lo ariento vivo, obietto dei griccioli de le astratte fantasie di ciascun d'essi? Il sole di verno e il nuvolo di state procedono col fatto de l'una stagione e de l'altra con più fermezza di moto. E che altro è il volere e il non volere, che col transito del sì e del no gli mette il cervello in compressa, che il litigio che tuttavia hanno insieme i capogirli del no e del sì? Ma guai a noi, tristo a noi e mal per noi se altramente fosse; conciosia che eglino solamente dediti al peggio che si può, essendo di complessione immobile e sempre fissa nel termine d'una volontà, di continuo si essercitariano sopra i disonori, sopra le facultà e sopra le vite altrui, che pure per essere composti d'umor fantastico rivolgono l'animo altrove.</p>
<closer><dateline>Di Vivezia, di febraio 1545.</dateline></closer></div1>
<div1 type="epistola"><head n="CCIV">CCIV</head>
<opener><salute>A LIONE, SCULTORE</salute></opener>
<p>Per non potere io con più autentica fede testimoniare ch'io non sono già morto, come costì in Milano s'esclama, ecco che ciò vi provo con lo scrivere che io son pur vivo. Il fiato de la voce conversa in grido del romor pubblico si nomina fama; la quale, nel travagliar coi suoi casi le lingue del vulgo che l'appetisce, è a lui non pure una venditrice de le cose che gli bisognano a la necessità del vivere, onde nel distribuirle a la avidità dei compratori, o gli defrauda la giunta o gli moltiplica la derrata.; ma ora carestia del non niente, e adesso divizia de l'ogni cosa. E in quanto a me circa le bugie dette ne la ciancia che mi dite, le ho un grande obligo. E voglia Iddio ch'ella smentisca sempre nel modo che mente adesso. E so che piacerebbe al mondo; peroché si tiene in più onore il viver di me solo, che non si reca in vergogna quello di molti principi accompagnati. Ma se pure piace a la fama il dire il vero, bandisca il come sono risuscitato ne la buona grazia del duca di Fiorenza, conciosia che, privo d'essa la vita mi fa mal pro. Ora quando la superceleste del marchese eccellenza ubidirà la lettra di Cesare, la cui clemente maestade tien sì caro il mio esserle servo benché inutile che del non rispondere a l'ultima da me a lei scritta se ne scusa con lo imbasciador suo, dicendo che ciò le ha vietato l'avere il Granvela portata ne le casse sue la carta mia.</p>
<closer><dateline>Di Venezia, di febraio 1545.</dateline></closer></div1>
<div1 type="epistola"><head n="CCV">CCV</head>
<opener><salute>A MESSER TIZIANO</salute></opener>
<p>lo mi sono più tosto rallegrato de la vergogna, con che la clemenzia viniziana ha fatto arrossire il dubbio che facea formare un forse nel giudicio de l'invidia, che si pensava ch'ella non vi avesse a aver quel rispetto ne lo interesso de le tanse causate da la forza de le necessità, in che a le volte incorrone le repubbliche perversate dagli andamenti del mondo che si conviene a la perfezione de la singularissima vostra, virtute che non ho fatto per conto de l'onore che ne risulta al di voi nome onorando. Onde se io vi fossi così emolo, come io vi son compare, invece del dovere maledire la malignità mia, bestemierei nel merito vostro la bontà serena de la serenamente serenissima di Vinezia Signoria, le prudenti magnificenzie de la quale a confusione di chi altramente dassi ad intendere, oltra a l'essere a la virtù di chi l'ha remuneratrice e amica, ama e remunera d'ogni ora qualunque è degno e de la sua remunerazione e de la sua amicizia. Sì che, de la grazia che Iddio permette che aviate con lei, ringraziatene e Iddio e lei: lei per la sua gentilezza, Iddio per la sua bontade. Intanto a la somma de la pensione, con che ella intertiene la eccellenza de l'arte che la muove intertenervi, aggiungendo la quantità, dal cui dazio favvi esente la sincerità de la sua altezza e il grado del vostro ingegno, attenda lo stile sacro del vostro immortal dipignere a lasciare nel divino cerchio di sì celeste città le memorie che si desiderano e che vi si convengono.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCVI">CCVI</head>
<opener><salute>AL VECERE' DI NAPOLI</salute></opener>
<p>Io non so, signor, qual dei due si fosse più molesto a la molestia de l'umana Vostra Eccellenza: o il non adesso scriverle per vergogna del non le aver un tempo fa scritto, o pure scrivendo dubitare che cotal carta non sia a la mansuetudine de la bontà, che la adorna, così accetta, come sempre le fu grata qualunque io le ne abbia con riverenzia mandata. Benché al mancamento de la penna e del foglio ha però di continuo supplito e la memoria e la lingua: quella con il tenervi ognora sculto in se stessa, questa con il tutta via predicarvi ad altrui, ancora che senza sì fatte lodi ognun sa il quale, il quanto e il come voi sète e giusto e ottimo e magnanimo. Onde tengo eterno obligo a quel tanto di giudicio che in parte comprender fammi le incomprensibili virtù di Vostra Celsitudine, beata veramente per vedersi in genero non solo il gran principe di Fiorenza, ma il gran figlio del gran Giovanni dei Medici; al cui non meno amicabile duce che tremendo, le amorevolezze de le aperte braccia mie, su le quali egli languì e morissi, furono letto e sepolcro. Io, che, come sa il mondo, era il destro occhio de l'affezion sua, per mia e sorte mala e insolenza pessima, con la giunta de l'altrui empia invidia, in cambio de lo aspettarne grazia e beneficio, honne ritratto inimistà e miseria.</p>
<p>Tal ch'io, perversato da la pena de la ducale contumacia, ne ho in maniera patito che l'animo non è suto mai da tanto che io a sua istanzia sia ricorso al buon don Pedro. Le cortesi condizioni del quale avrebbono per me ottenuto ciò che l'altera prestanzia del sommo genero vostro al fine poi ha per se medesimo operato. Onde me gli sento restituito in servo con lo appoggio de la solita speranza di prima. Ché altrimenti non mi bastaria l'ardire dinanzi comparirvi in persona de la lettera, con cui vi comparisco, e quale io debbo umile; e, mentre vi bascio per suo mezzo la mano, faccio a Dio voto di spender tutto il fiato con che mi respira l'ingegno, ne lo accrescere il suono che in gloria del felice giovane uscirà sempre a le trombe de la fama. Or, perch'io non mi scordo del come in parecchie vostre già m'assecuraste circa il poter di voi promettermi in ciascuna di me occorrenza, supplico la così fatta sua gentilezza che solo in parole distese in poche righe di versi a la figliuola inclita di Vostra Sublimità egregia degnate imporle, che di leal bocca sua faccia certa fede al fatal di lei marito; che per quel vostro divoto mi tenete che di molti anni vi sono. Ma per consistere il tutto in far Vostra Serenità l'ufficio, che inginocchioni vi chieggio come denno farsi gli uffici, vi scongiuro per l'aurea e sacra Maestà di colui del qual vi mando la viva in oro sembianza.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCVII">CCVII</head>
<opener><salute>AL VESCOVO GIOVIO</salute></opener>
<p>Ancora che il di me animo, per istarsi a voi di continuo appresso, si mostri quasi agente de la mia umile persona tuttavia, la quale altro più non desidera che di riverirvi in presenzia, non è però che lo amicabile affetto, con le cui intense fraternità d'amore sempre vi riverisco e onoro, non rimproveri d'ogni otta le trascurate sue negligenzie a la negligente e trascurata penna mia. E per ultimo è suta così aspra la riprensione, che in causa di ciò hammi fatto arrossire la propria conscienza, che in tal maniera, d'un che si move a dare opera per ammonizione a quel che gli conviene operar per debito, vi scrivo questa, e scrivendola il fuoco de la vergogna, ch'io sento, riscalda in modo il ghiaccio de la temenza che inforsa il perdono a l'errore, che confessando io ammendo che mi pare d'avervi scritto pur ieri; cotanto sicuramente entro a dirvi che il ritratto del chiaro Barbaro Daniello è in foggia vivo nei colori, che l'hanno tolto dal vero, ch'essendo egli, e il suo essempio insieme, che l'arte, che si crede diventata la natura, e la natura, che si pensa conversa ne l'arte, riducono in uno e l'essere e 'l parere. E più vi dico che in l'altiera e splendida sembianza, in virtù del celeste spirito che regna ne lo stile del divin Tiziano, appare sì bene l'aurea nobilità de lo illustre petto del laudato giovane, che mentre il guardo altrui si affigge in lei sino a lo egregio del pensiero, sino al generoso de la mente, sino al candido de l'anima si gli scorge nel reale spazio de la serena fronte. Sì che tosto che il bel quadro è di vostra potestà, sì per la grandezza di colui, dal qual deriva lo essempio, sì per il miracolo de la man di quello da cui nasce la effigie, sarà da la prestanzia del vostro sacro giudicio istimato, tra le imagini molte che d'ogni famoso avete, una de le più riguardate. In tanto, monsignore e immortale e reverendo, io mi v'inchino con il sincero zelo di tutto il centro del core.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCVIII">CCVIII</head>
<opener><salute>AL GIOVIO</salute></opener>
<p>“Ecco”, direte forse voi, ne lo scrivervene una dopo l'altra, “costui, che ciò fa, che egli nel cercare di emendarsi nel fallo commesso in l'avarizia de lo scrivermi già sì di rado, che inciampa ne lo errore uscito da la prodigalità del mandarmi lettere sue, ora così spesso precipitando nel vizio de lo estremo a lo estremo; ne la guisa che ci traboccano quegli che, per carestia di prudenzia, partendosi senza mai pensarci ognora da la via del mezo, sempre dànno di petto con gli atti de le loro azioni o nel mancamento del poco o nel soperchio del troppo. In tanto pèrdono il premio de la lode che s'acquista chi d'u bisogna s'attiene, e dove non accade non corre”. Benché io per me confido tanto ne la galanteria de la piacevole di voi cortese gentilezza, che portimi in che maniera io mi porti, son per sempre esservi caro, come sempre mi conosco essere stato. Onde, lasciando la superfluità de le scuse a coloro che fallano per volontà e non per ignoranzia, vengo a communicare con il valor del senno di Vostra Signoria reverendissima una concezione di sdegno, che contamina di sorte con le giuste sue alterazioni tutte le parti del mio sicuro animo, ch'è forza ch'egli partorisca una di quelle vendette che la virtù d'altri suol mostrare al vizio altrui; e la causa che deve farmi venire a lo effetto è l'essermi suto giurato, presente Tiziano e più persone di autentica testimonianza, che tre prelati (forse per obviare il Concilio) han mosso querela a Nostro Signore acciò la sua beatitudine gli conceda potestade sopra lo incendio de le mie cristiane, religiose e catoliche scritture: cosa di più mia reputazione, che atto di lor vituperio. Però che, ciò facendosi, la infinità del numero che restaranne al mondo faran fede ai buoni del come i superbi chierici d'oggidì trattano al di d'oggi gli umili osservatori de la ecclesiastica credenza.</p>
<p>Ecco il <title>Genesi</title> e l'<title>Umanità di Cristo</title> non pur traslati in idioma gallico, ma quello intitolato al di Francia re, e questa dedicata a la di Navarra reina. Onde a le Lor Maestadi, più che a la mia indegnitade, verrà a far onta la ingiuria. De l'<title>Historia del beato d'Aquino</title> e de la <title>Santa di Alessandria</title> non parlo, peroché l'avermi imposto cotali composizioni il giusto principe del Vasto, e di sì lodate fatiche ristoratomi, è da stimare ch'elle siano di merito. I <title>Salmi</title> dal mio stile in parafrasi decantati lascio difendere a quel dotto predicator bolognese, che qui disse nel tempio dei Servi che “chi vuol vedere in la penitenzia David a Dio esclamante, leggali, e vedrallo”. Ma qual malvagità d'infedele spirito, quale incredulità di perfido core, e quale impietà di perduta anima si arrischierà di pur pensare di pigliar la <title>Vita di Maria Vergine</title> con intendimento di arderla? Certo è che la sincera, integra e leale fervenzia del mio credere agli ordini de la Chiesa di Dio, non cede a qualunque più le dimostra e lealtà e integrità e sincerità di zelo credente in lei.</p>
<p>Sallo il prestante, ottimo e venerabile vescovo Mignanelli quanto io di continuo rendo a Cristo grazie, ché né chietino mi sento, né luterano: vanto concesso a pochi. È ben vero che talora mi dolgo del non essere d'ambizione vago (onde pecco sotto l'ombra del parer mio desto) perché se io così fossi diverrei glorioso nel sentire i predicanti il divino verbo salutare prevalersi dei miei con grazia e privilegio impressi sudori. Io, che sono asceso a la fama per virtù, fortemente istupisco che gli assunti al grado per malizia non pigliano più tosto impresa, che il pontefice remuneri me per sì laudabili opere, che tòr in cura che esse per bontà loro male arrivino. Mi pare di strana durezza che io, lor divoto nel fatto del riprendere altrui, che vociferavano che il tale, il tale e il tale stati spinti nel seggio, ove stanno, da la forza dei denari, da l'astuzia de l'ipocrisia e da la bestialità de la fortuna, ne riceva in premio una così notabile villania. Talché sono ispronato a dire che, oltra il vergognarsi ch'io secolare abbia scritto e di Gesù e di santi ciò ch'eglino reverendissimi sono obbligati di scrivere, mi provocano contra la lor perversa contumacia. Perch'io volli sempre più presto inimicarmegli per via de la verità, che aggradirmegli col mezo de le adulazioni. Ma, se la corte m'avesse voluto usar per servo, sì come non mi è parso ch'ella mi usi per parasito, io le sarei quello isviscerato uomo ch'io teneva in core di esserle. Ma, nel raccogliere la savia capacità di voi la somma di tutto il ciò che io ho detto di suso, non mi riprenda del così subito tenere per vere le cose che ispesso nel rapporto son false. Conciosia che solo l'aver ben fatto me lo afferma per evangelio.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCIX">CCIX</head>
<opener><salute>A MESSER FRANCESCO SANSOVINO</salute></opener>
<p>Non accade, o figliuolo, esortarmi a beffeggiar l'odio, che non al parlar mio libero, ma al proceder loro licenzioso portar devrieno i principi. Peroché si dee credere che, non essendo mai suta atta la povertà a spaventarmi, ch'essi manco non bastino a punto mettermi in ispavento.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCX">CCX</head>
<opener><salute>A MESSER GIULIO ROMANO</salute></opener>
<p>Sonomi con voi rallegrato, fratel dolcissimo, nel conto de la salute renduta da la misericorde bontà di Dio a la virtù de le membra di tutto il vostro corpo; ma il non ricevere risposta alcuna de la lettera, con il cui mezo ho fatto così dovuto officio, è forse causato dal non esservi ella per mala sua ventura in mano mai capitata. Onde mi pare di replicarvi il contento da me preso ne la certezza del vostro pur non esser morto, come teneva ognuno; ma risanato, quale desideravano tutti. Se mi doleva il morir vostro, Cristo il sa che nel cuor mi vidde la doglia. E se mi è piaciuto il conservarvi in vita la pietà sua, sallo Tiziano che, udendone io la nuova, per la letizia mi scorse negli occhi le lagrime. Ma ingiurierei il general duolo di ciascuno, se io non vi dicessi che il mal di voi in ognuno non commovesse il dolersene. Per la qual cosa si confessa da tutti che ci vivete sì bene, che il vivere che fate è caro e a Dio e agli uomini. E però la clemenzia di lui l'ha scampata ne lo estremo; e le carità di loro ne lo estremo l'han pianto. Ma chi dee piangere la gente, se non piange il mancar d'un sì virtuoso spirito, e chi scampare Iddio, se non iscampa la vita d'una sì costumata persona?</p>
<closer><dateline>Di Vinezia, di febraio, 1545.</dateline></closer></div1>
<div1 type="epistola"><head n="CCXI">CCXI</head>
<opener><salute>A MESSER IACOPO TINTORE</salute></opener>
<p>E belle e pronte e vive in vive, in pronte e in belle attitudini da ogni uomo ch'è di perito giudicio sono tenute le due istorie: una in la favola di Apollo e di Marsia, e l'altra in la novella di Argo e di Mercurio, da voi così giovane quasi dipinte in meno spazio di tempo che non si mise in pensare al ciò che dovevate dipingere nel palco de la camera, che con tanta sodisfazione mia e d'ognuno voi m'avete dipinta. Ma se ne le cose che si desiderano il presto e il male è nel loro compimento desiderato, che piacere si sente poi che il tosto e il bene le dà ispedite? Certamente la brevità del fare consiste ne lo intendere altri quel che si fa, nel modo che lo intende il vostro spirito intendente il dove si distendono i colori chiari e gli oscuri. Per la quale intelligenzia le figure ignude e vestite mostrano se medesime nei lor propri rilievi. Ora, figliuol mio, che il pennel vostro testimonia con l'opre presenti la fama che vi denno acquistare le future, non comportate che varchi punto che non ne ringraziate Iddio, la pietà de le cui misericordie non meno vi adatta l'animo a lo studio de la bontà che a quello de la pittura. Conciosia che ben sapete che l'una può star senza l'altra, ma l'altra star non può senza l'una. È arte la filosofia e la teologia, e l'armi, e la milizia similmente mistiero. E sì come una sorte di arbori vale per l'antenne, una pei remi e una per le navi, e di grado in grado meglio questa, in le travature che quella, e quella di più conto ne le scale che questa; così la inclinazione, che ne la varietà de le professioni varia in tutti di eccelenzia, comporta che voi avanziate colui ne le tavole e costui superi voi nei marmi. Ma con la profession de la bontade veruna industria d'ingegno o di mano non concorre; avvenga ch'ella sola è virtù non di mano o d'ingegno, ma d'animo e d'anima, non data a noi da la natura, ma in noi infusa da Cristo.</p>
<closer><dateline>Di Vinezia, di febraio 1545.</dateline></closer></div1>
<div1 type="epistola"><head n="CCXII">CCXII</head>
<opener><salute>A MESSER FRANCESCO SANSOVINO</salute></opener>
<p>Ho visto, letto e riposto l'<title>Epistole</title> di Cicerone. Holle viste per grado di chi l'ha traddote; holle lette per riverenza del loro celeste auttore; holle risposte perché chi si pensa farsi eloquente con le fatiche d'altri diventa inculto nel sudor de le sue. Ché in vero l'arte del dire consiste ne la pratica dei dicenti, l'esercitazion dei quali è maestra dei dicitori, che, se prudenti sono, singolari in ciò appaiono. Onde col fuoco, che gli esce de la lingua parlante, infiammano i pigri, raffrenano i furiosi e acquetano i seduttori. E colui, che in uno non congiunge nel giudicio de lo istesso sermone e la prudenzia e la eloquenzia, si dilunga forte da la speranza che date oggi al mondo voi circa lo studio de la professione vostra oratoria.</p>
<closer><dateline>Di Vinezia, di marzo 1545.</dateline></closer></div1>
<div1 type="epistola"><head n="CCXIII">CCXIII</head>
<opener><salute>AL DANESE</salute></opener>
<p>Se ne la scultura, di che sète professore, voi tale foste qual vi dimostrate essere ne la poesia, di cui non fate professione, ardirei dire con lo iscarico de la conscienzia che fino al Sansovino messer Iacopo, precettor vostro (che non può da veruno avanzarsi), superareste nei marmi. L'istoria, che gite in eroico stile descrivendo per rilevare il proprio de la materia presa con i sensi di quei vivi concetti con che i versi respirano, quasi mossi dal fiato de lo spirito datogli da la grazia del naturale giudicio, ho io letta e considerata con tanto di quel ch'io ne sento istupore, che se fussi un di coloro che mercé del solo compiacersi ne l'opre di se stessi non la degnano, o pure per non penetrare nel conoscere più oltra a pieno non la lodano, rimprovererei l'un vizio e l'altro a la superbia e a la ignoranzia di me medesimo. E tuttavia ch'io penso al come procedere nei fatti de l'armi, ch'esercitano i processi de le guerre, che nel descriverle pareggiate qualunche ci desse mai opra, scorgo nel caso di cotal vostra composizione quelle vivacità di polsi, quella tenacità di nervi e quella morbidezza di membra sculpite nei corpi robusti da lo scarpello de la natura.</p>
<p>Onde il mio non essere ignoto a le orecchie de la fama è cagione che l'amore non mi si converte in invidia, si è grave, sì è savio, sì è valoroso il modo che usate nel consiglio. Ci si consulta fra i capitani che parlano quale de le tre sia cosa di migliore loro partito: o il tentar di prendere la città per assalto, per assedio o per inganno. Se ciò udisse, non dico Xenofonte, ma Cesare, estollerebbe al cielo così pratico, così saputo e così militare trattato. Certo che la perfezione de la presente età è agli ingegni in lei prodotti ciò che la bontà de l'aria a le genti ch'ella recrea. E però sanno i fanciulli ora più che non seppero i vecchi già: tal che coloro, che fur famosi venti anni sono, non si mentovano adesso punto. E ciò aviene in qualunche arte si sia. Sì che attendete al fine del gran volume a onta de lo incomodo con il quale vi disturba l'animo la necessità di quelle cose che non può far senza la vita. E in cambio de lo offerirvi io ciò ch'io ho, ciò che posso e ciò ch'io sono, piaceravvi di vendicarmi contra gli emoli con il ridervene. Peroché essi, che pur conoscono che niun peso è più greve del senno, né altra più leggier soma de la imprudenzia, di quello iscarcatosi le spalle de lo intelletto, da lor medesimi si fan bastagi de la pazzia, sì gli pare ella a portar soave.</p>
<closer><dateline>Di Venezia, di marzo 1545.</dateline></closer></div1>
<div1 type="epistola"><head n="CCIV">CCXIV</head>
<opener><salute>A MESSER BARTOLOMEO EGNAZIO</salute></opener>
<p>Che la natura m'abbia fatto imparare in qualche parte il mestiere de lo scrivere in mio dispetto, fanne testimonianza vera il da buon senno dispiacere ch'io mi piglio in tutte quelle volte (che son quasi continue) che il bisogno, il debito e la vergogna mi sforzano a tòr sù la penna, a metter la mano in carta e a distendere con l'inchiostro ciò che mi pone ne l'animo l'amor degli amici, la riverenza dei padroni e la gratitudine dei premi. Certo, come dico spesso, se io fussi un di coloro che non escono mai de lo studio se non quando la fame, il sonno, il freddo e il caldo gli caccia, sarebbe necessario che Fabriano solo a istanzia mia lavorasse i fogli suoi. Sì che non di me, ma del costume che mi fa tale, dovete dolervi del non vi aver risposto a la lettera di già. E se voi vedeste con che pena io mi son messo a mandarvi questa, tengo per certo che per la compassione vi dorreste con il Campi compare circa la volontà che mostrate di ricevere mie ciance. Del che sendoci nato sì avaro, dovete, insieme con tutti quegli coi quali la pigrizia de l'esser così fatto fammi usare i termini usati con voi, perdonarmi; come anco a lo stile, non pur vostro, ma di qualunque esercita lo ingegno ne l'arte de la penna, denno perdonare l'opere di Bartolomeo Campi, giovane non meno buono che miracoloso. Imperoché niuno, per divino che abbia lo intelletto, è per lodarlo mai tanto, che più d'esser lodato non sia il merito di lui. E chi di ciò stesse in forse, escane di dubbio coll'esempio del pome di spada, la maraviglia del quale avvi tirato a la composizione di sì bella stanza.</p>
<p>Certo, se l'acciaio di cotal cosa fusse non pure di rame o d'ariento, ma di creta o di cera, non saria possibile ad averci sì facilmente intagliate le figure e gli animali che ci sono impressi da la sola e sacra e immortale industria de la virtuosa mano di tale. Veramente ch'io stupisco al pensare il come si ben risegga il vaso de la coppa d'oro sul piede fermo ritratta da la virtù sua in foggia di troncone di quercia, illustre insegna de la ducale insegna. De le foglie, che poi si spargono insieme con le lor ghiande per tutto lo spazio che si mostra di fore, non parlo per non iscemargli, col poco dire, l'onore. E anco del di dentro taccio, conciosia che la modestia, che uso io a non ne far motto, né più né meno usarebbono i più periti di agemia. Però ch'egli, che spunta pur mo la barba al mento, rimescola sì graziosamente il loro andare col nostro, che par più tosto che i barbari l'abbino tolto a italiani, che italiani e barbari. E, ultimandola con lo stupendo lavoro de la superba armadura, dico che né Cesare, né Scipione vestì mai una sì fatta. E tanto esco di me ne la considerazione d'essa, quanto più nel disegno ho di conoscimento di alcuno di quegli che ne son per avventura professori. Or viva il bello spirito, accioché il mondo si orni dei suoi splendidi magisteri secondo che ne tien vaghezza.</p>
<closer><dateline>Di Vinezia, di marzo 1545.</dateline></closer></div1>
<div1 type="epistola"><head n="CCXV">CCXV</head>
<opener><salute>AL DUCA D'URBINO</salute></opener>
<p>Se i signori, se i virtuosi, se i cavallieri, di cui la virtuosa, cavallieresca e signorile bontade vostra hassi eletto la corte, non fossero così modesti, così benigni e così costumati, come per natura, per creanza e per grazia sono, mi crederei che il bisbiglio loro circa il non mai scriver mio vi fosse in modo penetrato in l'orecchie che la di me contumacia appresso la di voi eccellenza non si dovesse stimar se non grande. Ma, essendo tali i gentiluomini, che l'onorano servendo, quali denno essere le persone che a principi servono, posso passarmela quanto al terrore de la usata negligenzia senza altra scusa farne. E se pure ella in si fatto caso avesse provocato a biasimarmene questo e quello, me ne appello dinanzi al ritratto che di voi mostra il gran Tiziano. Imperoché egli or ha in maniera traslato lo spirito per cui respirate nei suoi colori, che ne l'atto che altri vi scorge costì a Vicenza, vi vediamo noi qua in Venezia; onde corteggiamvi, inchiniamvi e interteniamvi né più né meno che vi intertengano, vi inchinano e vi corteggiano le brigate che vi sono tenute nei cottidiani servigi.</p>
<p>Appresso si sente darvi le proprie laude ne lo essempio dipinto, che dannovisi da chi vi mira ne la sembianza viva. Chi vi commenda ne la prudenzia, chi ne l'armi, chi ne le lettere, chi ne la religione, chi ne la liberalità, chi nel giudicio, chi ne la mansuetudine, chi ne la continenza, e chi in questa virtù, e chi in quell'altra. Vero è che un certo d'ingegno, e pronto e altero e virile e generoso, confermati tutti i vanti che la verità parla in grado del merito vostro, disse (presente un bel numero di creature onorande): “Se io sapessi che Iddio non largisce mai ogni suo dono in uno, ma gli comparte in foggia che ciascuno gode il pro dei celesti beneficii, mi stupirei con l'ammirazione d'una meraviglia estrema, poi che il buon Guido Baldo, che risplende di qualunche cosa si desidera in la convenienza d'un monarca, manchi di questa una sola, che usandola esso, gli imperadori e i re, anzi gli eroi e i semidei potrebbono con ragione imitarlo; che altro è che il doversi lui da noi agguagliare a loro”. E seguitò l'uomo libero come la causa, che gli scema penne a l'ali de la fama, deriva dal talvolta non porre in segno che l'altrui servitù gli è cara, la mano in su la spalla a la fedeltà dei serventi. E perché l'animo di chi serve si pasce d'un ghigno, d'uno sguardo, d'un chinar di capo del signor suo, è debito dei gran maestri il far ciò inverso i suggetti in consolazione del core col quale gli adorano. Benché a la caterva, che dava la colpa de la però modestamente severa taciturnità, che tienvi appartato, a la natura che vi fa così essere, rispose il satrapo: “L'uso, che isgarando il ritroso di lei, in lei si converte, in otto dì la trasforma ne la dimestica piacevolezza di se medesimo”. Onde credo, senza dubbio, che quale il motto di colui a quello avaro, che in cambio del farsi in casa dipignere la liberalità, per compire di abbellirla ce la sculpì da senno, la mia parabola sarà compresa con lo effetto che si richiede a la bontà de la eximia vostra magnanimitade.</p>
<closer><dateline>Di Venezia, di marzo 1545.</dateline></closer></div1>
<div1 type="epistola"><head n="CCXVI">CCXVI</head>
<opener><salute>AL SIGNOR GIULIANO SALVIATI</salute></opener>
<p>Egli parrebbe, quando altrimenti facessi, che quello che mi date per consiglio ch'io faccia inverso la duchessa, che ciò che ho fatto pure per senno vostro col duca, non mi fosse successo ne la felicità che èmmi però succeduto. Onde io, che spero ne l'una eccellenza come ho sperato ne l'altra, con il fervore, che scrissi a lui marito, scrivo a lei moglie. Che ben so io che mi farete essere Leonora ne la maniera che mi faceste divenir Cosimo. E con tale credenza ecco che v'indirizzo il capitolo che le ho composto sì come le vostre lettre mi pregano. Certo a coloro, che hanno il gusto de le cose che respirano con gli spiriti dei versi, sodisfa più che il ternale, che costì portaste, se bene in cotal materia prima ci son più piacevolezze che in questo suggetto secondo. Come si sia, fatene un presente a la inclita signoria di madama. In tanto si attende che, al più tosto che si possa, il nostro principe ottimo abbia l'effigie del padre morta ne la forma del gesso e viva ne la unione dei colori. In man mia è ormai la naturale sembianza di sì gran capitano, da me fatta rassemplare in memoria di lui col testimonio de la sua propria faccia la notte che a Dio piacque ch'egli mi mancasse in braccio.</p>
<closer><dateline>Di Vinezia, di marzo 1545.</dateline></closer></div1>
<div1 type="epistola"><head n="CCXVII">CCXVII</head>
<opener><salute>AL MARCOLINO</salute></opener>
<p>Ancora ch'io non sia Daniello, espositore dei sogni, e se ben so che i pochi pensieri vi dàn materia di anfanare intorno al fuoco la sera, subito letta la polizza scrittami circa la disputa ne la quale sète entrato per conto del sapere ciò che invidia si sia, rispondovi ch'ella al parer mio altro non è che che un coltello, con cui gli invidiati di continuo feriscono il cuore degli invidiosi. I quali di cotali colpi si muoiono sempre senza morirsene mai.</p>
<closer><dateline>Di casa, di marzo 1545.</dateline></closer></div1>
<div1 type="epistola"><head n="CCXVIII">CCXVIII</head>
<opener><salute>AL GIOVIO</salute></opener>
<p>È qua comparita la lettera da voi destinatami, non perché in un tratto me ne dovessi insuperbire e disperare, ma acciò ch'io conoscessi in un medesimo tempo la umanità vostra in rispondermi e l'onore che a me ne consegue in avervi scritto. Benché, in mentre che mi s'indugia il farmene degno, noia so chi di noi due si tenga più obligato al Micheli, che ancora appresso di sé la ritiene. Avvenga che nel volere egli che tutta la città la vegga, inanzi ch'io la riceva, divulga l'auttorità vostra e la riputazione mia. Onde in cotale affare vengo a diventare famoso io in mercé de la penna di voi. Ma, circa a la commune lode procacciataci da la stima in la quale ci tiene la cortesia di sì alto gentiluomo, saremmo noi di pari grado debitori, se 'l merito e la dignità, che non ho, fusse conforme a la dignità e al merito, che avete. Sì che a Vostra Signoria reverendissima resta la briga del rendergli la gratitudine che si gli debbe. Ch'io per me supplirò al mancamento di ciò, che mi si richiede, con la virtù de l'ottima volontade.</p>
<p>Ora, perché in la somma di tutto quello che mi scrivete ho solo inteso il quanto vi saria grato il potere dedicare la effigie mia nel museo suo, nel cui luogo sacro son già consacrati gli essempi di qualunque merita in sé memoria, dicovi che farò tòr copia del ritratto che si manda a Fiorenzia, sodisfacendo con essa al desiderio che ne mostrate. Duolmi bene che il di man propria del gran Tiziano non possa essere vostro, conciosia che non si è ancora visto una sì terribile meraviglia. Né accadde mai che fosse sì ritrosa la suocera in verso la nuora, come per tal cagione è la natura venuta a paragone con l'arte. Io taccio il lodarlo a pieno, perché non si affermi che mi muova a vantar ciò il troppo amore che io mi porto. Ancora ch'io devrei più tosto parere d'usare la iattanza in conto di me medesimo, essaltando la figura de la mia naturale sembianza, che tacendone per modestia pregiudicare al miracolo uscito dal pennello di sì mirabile spirito.</p>
<closer><dateline>Di Venezia, d'aprile 1545.</dateline></closer></div1>
<div1 type="epistola"><head n="CCXIX">CCXIX</head>
<opener><salute>A MESSER MARCO CAORLINI</salute></opener>
<p>Non è pigrizia il fatto del mio non essere così sollecito in praticare con i miei signori la grazia onesta che la vostra crudel fortuna vi sforza a dimandargli sin con le lagrime de la moglie e dei figliuoli di voi; ma una certa cortese vergogna, che mi fa e lento e tardo, in mentre penso al come io, elle in pro di voi e per amore e per obligo son tenuto a spargere il sudore e il sangue, non possa spendere se non passi e parole. Il che metterò in essecuzione oggi, poi che l'ansie dei vostri preghi mel comandano. Ma Iddio ci consolerà: speriamoci pure.</p>
<closer><dateline>Di Venezia, d'aprile 1545.</dateline></closer></div1>
<div1 type="epistola"><head n="CCXX">CCXX</head>
<opener><salute>A MESSER IACOPO CELLINI</salute></opener>
<p>Grata quanto a la cortesia di voi, che me la scrivete, mi è suta la lettera di dove state mandatami; ma gratissima circa la mercé dei saluti che al divino Buonaruoti in essa è piaciuto mandarmi. Del che rimango consolato nel modo che subito ch'io l'ho rimarrommi superbo del dono che con tanto desiderio aspetto. Ma caso che più mi s'indugi, m'è forza mancare de la fede ch'io tengo in sì alto uomo; ma non de la riverenza ch'io gli debbo. E perché non paia ch'io, che cerco che operiate, che altri mi sia largo de le cose sue, vi voglia essere istretto de le mie, eccovi ora con questa il ciò che vi promessi l'altrieri.</p>
<closer><dateline>Di Vinezia, d'aprile 1545.</dateline></closer></div1>
<div1 type="epistola"><head n="CCXXI">CCXXI</head>
<opener><salute>AL BUONARUOTO</salute></opener>
<p>Con quella giocondità di letizia si è risentita la congregazione dei miei spiriti (bontà dei saluti ne la lettera del Cellini da voi mandatimi singularmente, divin Michel Agnolo) con cui si risentono gli stuoli degli uccelli nel sentirsi spuntar sopra la dolcezza de la primavera. Onde, con una certa tra loro tracita modulazione di piacere, simile al concento che rinovano in le gole i predetti, mi fan pigliare ora la penna, accioché io vi scriva nel modo ch'io so, poiché come devrei non posso; e, scrivendovi, confessare di non maravigliarmi che il dono dei disegni non corrisponda a la promessa. Perché, chi non ottien ciò che vuole, dìane la colpa al volere quel che non debbe. La libertà dei nostri arbitrii desidera il più de le volte cose impertinenti a la sua condizione. Talché la potestà, che predomina le altrui volontadi, le fa rimaner vane: quale è rimasto la mia in ricercare figure, che a pena le camere dei re ne son degne, benché io merito d'esser punito con il goderne. Conciosia che non è lecito che voi, posseditore de le infinite grazie, di che vi è suto sì liberale la cortesia del cielo, ne siate avaro del tutto a la devozione che in loro dimostrano le genti del mondo.</p>
<p>Ma se a veruno ne dovete esser largo, io sono del numero. Avvenga che la natura ha infusa tanta forza ne le carte, ch'ella mi porge, che si promette di portare i marmi mirabili e le mura stupende in virtù de lo scarpello e de lo stilo vostro, in ogni parte e per tutti i secoli. Onde, ne la maniera che oggidì intorno ai meriti di sì fatte opere sono obligati e gli occhi e le lingue e l'orecchie e le mani e i piedi e i pensieri e gli animi di chi più vede, di chi più sa, di chi più intende, di chi più scrive, di chi più considera, di chi più penetra e di chi più ama a guardarle, a predicarle, ad ascoltarle, a notarle, a cercarle, a contemplarle e a inchinarle; con il medesimo studio nei tempi d'altri si vedrà fare negli essempi di quegli che meglio di me sapranno lasciarne memoria. Sì che ormai adempite l'aspettazion mia con la ricompensa che brava il voto suo; non già per credersi tale quale mi ha spinto a vantarmi, non la superbia mostrata in aver così parlato, ma la superchia brama di ritrarre qualcune de le maraviglie di continuo partorite da la divinità che ingravida lo intelletto.</p>
<closer><dateline>Di Vinezia, d'aprile 1545.</dateline></closer></div1>
<div1 type="epistola"><head n="CCXXII">CCXXII</head>
<opener><salute>A MEO SCULTORE</salute></opener>
<p>L'arte, il disegno e l'ordine compreso da me Pietro Aretino nel modello de l'arca, che voi, spirito laudato, dovete fare per l'eccellenza del Mantova, non meno inventore de le leggi mirabile che interprete ammirando, è veramente tale, quale al degno uomo conviensi, e tutto conforme a la opinione ch'hanno de lo stil vostro le genti. Benché non pure la ornata sepoltura (che quando parrà a Dio dee rinchiudere dentro ai suoi marmi l'ossa reverende), ma la lunga gloria del nome de la creatura reverenda cederà al seggio eterno de la sua anima eletta.</p>
<closer><dateline>Di Vinezia, di maggio 1545.</dateline></closer></div1>
<div1 type="epistola"><head n="CCXXIII">CCXXIII</head>
<opener><salute>A MESSER GIULIO ORADINO</salute></opener>
<p>Furonmi dopo la loro peregrinazione per terra e per mare in nome di Vostra Eccellenza, preclarissimo iurisconsulto, presentati i formaggi da la Spina. Ai quali vedendogli nel modo ch'io già soleva in cotal villa goderne, ne feci la festa che fanno le persone assenti da la patria nel presentarsigli alcune di quelle cose, che ivi sono più perfette che altrove in grazia de la natura, che più in un luogo che in un altro gli mostra al gusto di migliore sorte di bontà. Ma se con ansia estrema si è da me bramato frutti sì fatti per la memoria che tengo sempre fissa in cotesto nobil paese, chi si potrebbe imaginar mai la molestia che sento ne l'animo nel conto di rivedere gli amici, che tanti anni fa in Perugia lasciai? So bene che il nostro Bitte Caporali, il nostro Gian Berardino Cusse, il nostro ognuno che ci vive, me lo crede solo col testimonio del dirlo con la penna che ve lo scrivo. Ma piacerà forse a Dio che così gli basci e abbracci con lo effetto de lo affetto, come gli abbraccio e bascio con il parlare de le parole. Intanto e del vostro accrescimento di grazia con Sua Santità e de la di voi virtù cominciata a premiare secondo il merito, me ne rallegro senza maravigliarmene. Avvenga che ella è tale che isforza i papi a riconoscerla. Or pensisi quale ella è.</p>
<closer><dateline>Di Vinezia, di maggio 1545.</dateline></closer></div1>
<div1 type="epistola"><head n="CCXXIV">CCXXIV</head>
<opener><salute>AL MARCOLINO</salute></opener>
<p>La vostra cotanto ismisuratamente grande affezione, che il vostro core mi porta, esce sì spesso per troppo amarmi del rispetto, che si dee avere a le persone, le quali per una certa usanza di natura istraparlano de l'altrui merito, secondo che incitate dal non sentirsi tali, la lingua trasporta, non so s'io mi dica l'animo o la lingua loro; che, per Dio, mi pare più presto che mi prevarichiate contro con l'ansia de le brigate su dette, che nel caso di materia sì fatta mi vi dimostriate quel partigiano, che veramente, bontà vostra, mi foste, mi sète e mi sarete sempre. Ma posto da parte ogni altra circostanzia di cosa, conchiudola con dirvi che io ho più piacere che si dica male di me per invidia, che ben di me per pietà.</p>
<closer><dateline>Di Vinezia, di maggio 1545.</dateline></closer></div1>
<div1 type="epistola"><head n="CCXXV">CCXXV</head>
<opener><salute>AL CELLINI</salute></opener>
<p>Messer Iacopo, mal corrisponde l'essere già due procacci venuti senza avere pure un verso in risposta di ciò, che vi scrissi e mandai, a la cotanta ansia da voi mostrata nel desiderio di quanto v'ho mandato e scritto. Onde, se non me ne avvisate altrimenti, terrò per fermo che il vergognarvi di ciò che, per essermene avaro, Michel Agnolo dovria vergognarsi, causi quel che mi penso, che sia cagione del vostro insolito silenzio. Ch'essendo voi mercante non devria essere de le sue parole avaro, e massime con chi sa farsi beffe di tutte le lingue de le penne altrui. E s'egli aviene che giusto impaccio ciò permetta, mi reco in su la discrezione che si dee avere all'uomo ch'è più de le faccende che suo. In somma ditemi a la libera se debbo tenere fidanza nel Buonaruoto, o no; se non volete ch'io rivolga seco l'affezione in disdegno.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXVI">CCXXVI</head>

<opener><salute>A LIONE, ISCULTORE</salute></opener>
<p>Quando i satrapi mi toccano più con il riprendere il mio talora estollere al cielo, e lo a le volte traboccar ne lo abisso i principi, accusandomi di stolto giudicio, come quegli che solo la bocca hanno di giudice, rispondete loro che io, Pietro Aretino, con il biasimo gli dimostro ciò che sono, e con la lode gli insegno quel che devrieno essere. Oltra di ciò la povertà che mi consuma è atta a farmi mancare del decoro in altra osservanza che il fatto di tali. Piacesse pure a Dio che il bisogno non mi costringesse a la necessità de le cose, ché poi farei ben vedere al mondo se io sono uomo finto o da senno. Se quegli spiriti di mendicato ingegno, i quali dànno menda a ciò che devrebbono laudare, avessero prudenzia, come gli pare aver dottrina, chiamarieno arte ciò che notano per vizio. Ma perché sempre chi fa porge materia d'invidia a chi dice, e di continuo chi dice cresce di fama chi fa, io mi reco per onore circa la predetta materia quel che altri si recaria per ingiuria. Di poi che miracolo sarebbe che io, che non seppi mai governare ben la casa, sapessi male scrivere una carta? L'urbana eloquenzia e la cortigiana creanza sono ornamenti e ricchezze de la prudente e gioconda maniera di chi scrive. Onde la brevità de le parole e la gravità de le sentenzie, vita e anima de le lettere scritte, non è compresa dal mio intelletto, se non quel tanto che la natura mi mostra. Sì che tacciano i cavillatori di ciò che dee andar libero da ogni censura, se non vogliono ch'io ardisca dire che in la mia lingua è una certa gloria di continuo invidiata da la lor penna.</p>
<closer><dateline>Di maggio, in Vinezia, 1545.</dateline></closer>

<ps><head>Post scritta. </head><p>- Pregovi che mi salutiate messer Ippolito romano con dirgli che l'amo come amico, che l'osservo come signore e che lo riverisco come padre. Salutatemelo, dico, però ch'egli è di gran giudicio per essere molto discreto, e di perfetta saviezza per avere assai letto, e di verace esperienza per ritrovarsi di grave etade, e di compita pazienza percioché ogni fortuna ha provato, e di veruna passione per non conoscere malizia.</p>
    </ps></div1>
<div1 type="epistola"><head n="CCXXVII">CCXXVII</head>
<opener><salute>AL FRANCHINO</salute></opener>
<p>Diedi a messer Ruggieri Tasso una gran medaglia d'oro, in cui era vivissima ne la natura de l'arte la sembianza supraumana di Cesare; la cortesia del quale come mastro dei corrieri in Vinezia la drizzò al Zapatta, dei corrieri maestro in Brusselle; il quale per sue lettere afferma averla data in mano al duca Ottavio. Il che nega la di lui Eccellenza, sì come per le vostre si vede. Tal che qui nel caso di ciò si parla secondo la openione altrui. Peroché da l'un lato non si può credere che il Zapatta, che lealmente dà recapito a le migliaia degli scudi, dica la menzogna; e da l'altro canto si stima per gran novella che un simil principe negasse la ricevuta di sì fatto dono. Ma perché i principi son principi, e i Farnesi Farnesi, si va dubitando che il signore Ottavio nel pensare a la ricompensa del presente si sia dimenticato del suo averlo accettato, e vi bascio la mano.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXVIII">CCXXVIII</head>
<opener><salute>AL PIETRA SANTA</salute></opener>
<p>Nel dirmi messer Amedeo Franchino, nel porgermi la vostra: “Ella è del vostro Giulio Cesare”, il cuore mi si scosse con un di quei moti che suol far l'animo risentitosi ne lo intendere novella de l'amico, che anni e anni ha tenuto non esserci, onde l'affezione impressaci da l'amistade venne ad iscoprirmi nel petto la effigie che di voi ci vive, non altrimenti che venga ad iscoprirsi il corpo d'una statua antica, alora che il caso da quel luogo la discopre, nel quale come ivi non fusse soleva starsi coperta. Talché i miei spiriti se ne rallegrano con la festa con cui si rallegrano le genti riguardanti una reliquia santa ritrovata dentro a le viscere di qualche sacra ruina. Poi raccolto in la memoria di me stesso e quella piacevolezza e quella galanteria e quella lealtade, con che solevate continuare il commercio de la conversazion mia, me ne commovo come di cosa appartenente al piacere di che si nutriscon le società fraterne. Intanto nascemi ne l'anima una certa sorte d'invidia, che par quasi ch'io desideri che l'affabile generosità del circonspetto signor Nicolò Gallerata, che uomo ottimo e grave, diventi minore; che per qui trasferirvi costì lo lasciate. Ancora che il buon Lodovico Birago vi constringa in virtù de l'eroiche sue maniere a la forza del non mai da Turino partirvi. Benché riverisco in modo le magnanime eccellenze dei due conosciuti personaggi (la gran bontà dei quali saluto e inchino) che devrei, a onta de la fortuna che me lo vieta, venire anch'io a intertenergli con voi.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXIX">CCXXIX</head>
<opener><salute>AL SIGNOR MONTESE</salute></opener>
<p>Io non mi scuso con don Diego con la mezzanità d'altri, né per il mio mezo istesso, del ciò che la ragion del ricercare il mio far mi fece iersera, per sapere ch'egli più grande che principe sì poco istima i cinquantamilia scudi che in sei anni ha cavati de la sua casa, meno istimerà il romore che in un punto ci ha messo il mio disdegno. Benché messer Ruggiero deve lodare la causa che mi mosse a ira, avvenga che più è suta la di me vergogna in avergli detto ciò che non devevo, che la di lui colera in sentirsi dire quel che non meritava. Non il difetto de la natura altiera mi provocò l'animo al furore in che parve che mi versassi tutto, ma il vedere lo in quale strano modo ch'è gita la medaglia indrizzata al duca Ottavio Farnese mi convertì la modestia dei fatti ne la insolenza de le parole. Le quali più dispiacquero a la mia conscienzia, che non fecero a l'onor suo. Onde ne mostrai il pentimento che vedeste mostrarmi, imperoché è virtù e bontà d'un cor giusto e magnanimo, tosto che la persona adirata torna in potestà di se stessa, il dimandar perdono a l'offeso con sommessione non manco umile che la ingiuria siasi stata superba. E chi altramente esseguisce, si accorge a la fine che Iddio massimo è quello elle si vendica de l'oltraggio fatto a l'uomo ottimo.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXX">CCXXX</head>
<opener><salute>AL CAVALIER DA PORTO</salute></opener>
<p>Egli è sì fattamente grande il desiderio mio nel sentire novelle di voi, padron caro, che quasi bramo d'infermarmi come ero l'anno passato; avvenga che in sì reo termine aveva da Vostra Signoria di quegli avisi, che non ho adesso, che la Iddio grazia mi tiene in ottimo stato. Onde nel modo che mi dolgo non ne ricevendo, mi rallegrerei se tal volta ne ricevessi. Ma per darvene occasione, ecco che vi saluto con tale carta portatavi da messer Cesare de la Ratta; il quale mandano costì in Vicenza i serenissimi Signori vostri, per esser egli così intendente ingegnero come valoroso soldato. Or, perché io ammiro le sue virtù ne la maniera ch'io amo le di lui bontà, riceverò per real dono il vostro volentieri veder l'uomo che più non è suto in cotesta città magnanima. Né aggiungo altre supplicazioni nel caso di ciò, per non ingiuriar la cortesia di quella gentilezza, che non ha bisogno di sprone circa lo accarezzare i personaggi degni de le accoglienze di voi, creatura dolcissima.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXXI">CCXXXI</head>
<opener><salute>AL MARCOLINO</salute></opener>
<p>Io ho quasi per male, che il bene che mi volete sia cotanto eccessivamente grande da che voi non potete patire che altri accenni di aprirmi la bocca contra. Non siate, compar caro, in cotal modo sensitivo nel caso di ciò che parlano le sètte dei pedagoghi in pregiudicio del nome ch'io ho. Imperoché è forza che dopo la invidia succeda la lode, se non in vita in morte. Onde simiglio l'uomo invidio a uno, che tardi o per tempo bisogna che sia pagatore dei suoi debiti. Confassi anco a una persona di conscienza cattiva che in ultimo, impaurito dal giudicio di Dio, quel commenda che già biasimò. Sì che lasciategli dire sin che si stracchino; che in vero la luna de la virtù mia causa lo abbaiar de la cagnità del vizio loro.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXXII">CCXXXII</head>
<opener><salute>AL SANSOVINO</salute></opener>
<p>Subito che Tiziano l'ha ritratta coi suoi colori, acciò voi, messer Iacopo, la intagliate nei marmi, vi manderò la testa del san Giovanni. Imperoché egli, che operò tanto con le mani armigere, che non lasciò che dirne a le lingue dotte, è degno di ravvivare la sua effigie con lo spirito del vostro scarpello. Io non vi avvertisco al ringiovenire con l'arte quello che in la sua faccia fece invecchiar la morte. Avenga che innata è la di voi avertenza ne lo sculpire de le figure. Talché il mostrarne quaranta non vi torrà dal giudicio i ventotto che il gran giovane n'avea la notte ch'egli fornì i suoi giorni.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXXIII">CCXXXIII</head>
<opener><salute>AL DANESE</salute></opener>
<p>Messere Sperone (non inferiore a niun per virtù, e tanto prudente nel ritrovar de le cose appartenenti al commune beneficio, quanto valoroso in esprimere ciò che giova a lo interesse del pubblico; onde il di lui animo privato d'ogni particular passione non mai si move a parlare a volontà sua, ma sempre odesi dire a beneplacito sì del giusto come de l'onesto) causa in me, per cagion de le laude che in presenza vostra e d'ognuno usa di dare ai miei scritti, ch'io ne divenga non superbo, ché tal vizio aborrisco per dono di Dio, ma sollevomi in alto, con un certo grado di alterezza che mi sforza a tener care le carte che, per esser mie, da me eran tenute vili. Ma quale uomo composto di costumata condizione di modestia potria non risentirsi, sentendo empiersi l'orecchie dal suono ch'esce fuor da la lingua di sì profondo giudicio?</p>
<p>Non io, o figliuolo, che sono di carne, una statua, che fosse di marmo, si compiacerebbe seco medesima, udendo affermare da la eccellenza di sì sacro spirito che io più che altri in virtù de la natura osservo scrivendo il modo che in l'arte de la dottrina tien Virgilio cantando. E perché le lagrime, che il cuore mi pose in su gli occhi, mentre vidi lo aviso che me ne date, ne renderono tacendo grazie al cielo, che tal mi ha fatto, lasciando cotal parte da lato, dico che il compiacermi in ciò non mi si debbe attribuire a vanità. Avvenga che la lode dataci da persone lodate per merito di qualche nostra opera, doviamo noi accettare per vera. Conciosia ch'essi, che abondano di gloria, non mossi da opinione a ciò dire si muovono, anzi ciò favellano. Imperoché la commendazione, che i commendati conferiscono a quegli che il mondo commenda, accresce e non isminuisce il grado del proprio merito loro. Che sono tali che non invidiano alcuno. Di poi è ufficio di pietosa umanità il non tòrre a la memoria il nome di colui ch'è degno d'essere ricordato in perpetuo.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXXIV">CCXXXIV</head>
<opener><salute>A MESSER IUNIO PETREO</salute></opener>
<p>Ne la vostra scrittami costì di Messina mi dimostrate voi così bene lo in che maniera d'affetto m'avete sculpito ne l'animo, che io vi conosco per il maggiore amico ch'io tenga, senza avervi mai più conosciuto. E per rispondere al ciò che mi scrivete nel caso del parervi che niun mai, di quelli che sono stati di mia professione, non mi pareggiasse di fama vivendo, dico a voi che per tale mi laudate, che tutta la somma che ne conchiude la fama è un nonnulla a petto al quanto non ne sa conietturare il suo grido. Ma perché una de le soavi vivande del mondo è quella che condisce per il gusto de la iattanzia cercata dal nome l'onore che i famelici spiriti de la lode fanno a se stessi, mentre colui che n'è ingordo se la vede porre inanzi de la gloria in su la mensa de l'ambizione per mano del vanto dato a se medesimo con la voce de la sua lingua propria; io voglio inferire, o socio caro, che lo essaltarsi da se solo è un piacere non inteso dal core se non di chi se ne va per cotal via più sù che il cielo de le stelle. Onde vi giuro per l'ale del caval pegaseo che del fatto appartenente al mio essere famoso non ne sapete mezza la messa. Onde, come ho detto più volte, ritorno a dire che le medaglie di conio, di getto in oro, in ariento, in rame, in piombo e in istucco io tengo il naturale de la effigie ne le facciate dei palazzi, io l'ho improntata ne le casse dei pettini, negli ornamenti degli specchi, nei piatti di maiolica al par d'Alessandro, di Cesare e di Scipio. E più vi affermo che a Murano alcune sorti di vasi di cristallo si chiamano gli aretini. E l'aretina nominasi la razza degli ubini in memoria d'uno, che a me Clemente papa, e io a Federigo duca diedi. Il rio dell'Aretino è batezzato quel che bagna un dei lati de la casa ch'io abito sul Gran Canale. E per più crepaggine dei pedagoghi, oltra il dirsi lo stile aretino, tre mie cameriere e massare, da me partite, e signore diventate, si fanno chiamare l'Aretine. Sì che ci è dei guai circa il volere arrivare a tal segno per mezzo del <foreign lang="lat">Ianua sum rudibus</foreign>. State sano.</p>
<closer><dateline>Di maggio, in Vinezia, 1545.</dateline></closer></div1>
<div1 type="epistola"><head n="CCXXXV">CCXXXV</head>
<opener><salute>AL COCCIO</salute></opener>
<p>Ho visto le composizioni de l'amico: e perché un bello ingegno senza il buon giudicio è simile a la vivanda insipida non ci non conoscendo la prudenzia che ci si richiede, non le commendo e non le biasimo. Stupisco bene di quelle del magnifico Daniel Barbaro. Conciosia che la prudenzia, che gli agita lo intelletto, fa miracolo ne le rime di lui. Avvenga che ne l'ordine de le parole, ch'egli ben congiugne, entra uno spirito che move, e nel contesto dei versi di tale si sente una anima che rapisce i cori di quei che gli ascoltano.</p>
<closer><dateline>Di giugno, in Vinezia, 1545.</dateline></closer></div1>
<div1 type="epistola"><head n="CCXXXVI">CCXXXVI</head>
<opener><salute>A LIONE, SCULTORE</salute></opener>
<p>Che io facci cercare il creato vostro e, di poi trovato, adoperi sì ch'egli ritorni a voi, Dio me ne scampi. Imperoché ciò facendo mi parebbe legar la libertà, in cui vi ha lasciato il suo fuggirsene, con la catena de la servitù comprata. Conciosia ch'è simile a uno schiavo il padrone che usa di servirsi di questo e quello. Avvenga che il comandare che si fa loro è una penitenzia che gli 'nsegna a disubidirci. Onde il comodo che se ne ritrae è la disperazione. Talché, dei dieci, i nove alterati di continuo da lo insolente procedere di sì fatti asini si conducono a desiderare di essere più tosto servi che signori. Per il che beato colui che a spese d'altrui vive; e infelice quello che dando il pane ad altrui rinega. Sì che a me pare ufficio d'amico il mettere ogni sforzo perché il garzone si stia dove si sta; come anco mi parrebbe opera da nimico il tramar sì ch'a voi si restituisse.</p>
<closer><dateline>Di giugno, in Vinezia, 1545.</dateline></closer></div1>
<div1 type="epistola"><head n="CCXXXVII">CCXXXVII</head>
<opener><salute>A LIONE, SCULTORE</salute></opener>
<p>Nel vedere la effigie del Molza tra le altre medaglie mandatemi, mi son tutto commosso; peroché, sendomi di lui suta dolce la vita, si dee pensare che mi sia anche stata amara la morte. E se non fusse ch'io so che nel tòrgli la natura il viver del corpo, gli ha dato la virtù e la bontà quel del nome e de l'anima, non mi arrischiarei a credere di poter restar vivo senza la conversazione d'un sì lodato amico. Certo la sembianza sua ha lo spirito del vostro fare; ed è sì proprio quella, che mi è paruto vederla in presenza. Gran torto si faceva ai posteri, non gli facendo voi eredi del glorioso essempio di sì celeberrimo uomo. Ritraete le imagini di simili, e non le facce di coloro ch'appena son noti a se stessi, non che altrui. Non dee lo stile ritrar testa, che prima non l'abbia ritratta la fama; né si stimi che gli antichi decreti consentissero che si rassemplasse in metallo gente che non ne fosse degna. A tua infamia, secolo, che sopporti che sino i sarti e i beccai appaiano là vivi in pittura.</p>
<closer><dateline>Di luglio, in Vinezia, 1545.</dateline></closer></div1>
<div1 type="epistola"><head n="CCXXXVIII">CCXXXVIII</head>
<opener><salute>A MESSER BIAGIO RAGUSEI</salute></opener>
<p>La cassa dai pettini, di che il largo animo vostro mi è suto liberale, terrò io per reliquia più tosto che per servirmene. Ma il come delibero di fare io, dovrieno imitare anco tutti coloro che si rallegrano dietro a la vaghezza de le maravigliose opere ch'escono da voi; che in virtù de l'artificio convertite i cuoi in pietre sì bene le contrafate nei colori che le monstron desse. Bella industria, bella cosa, bella invenzione è il vostro dare la vivacità, il lustro e il pregio del lapislazzoli a sì fatte materie. Infino a la avarizia si move quasi a maggiormente istimare i vasi de le vostre misture, che le conche d'ariento d'altrui. La grande ira, ch'hanno avuto i buoni contra la fortuna mala che vi precipitò la facultà molta, mentre essercitando la mercanzia vi mostraste così bene istante come buon gentiluomo, si è ridotta a laudare il caso che ciò fece avvenire. Sì sono miracolosi i parti che produce il vostro intelletto fertile. E più vale una penna de la fama acquistatavi dai mirabili lavori che fate, che la somma di quanti danari aveste mai potuto avanzar mercatando. Sì che ringraziate di ciò Iddio, che vi ha tolto da un mestiero iniquo per darvi a un glorioso.</p>
<closer><dateline>Di luglio, in Vinezia, 1545.</dateline></closer></div1>
<div1 type="epistola"><head n="CCIXL">CCIXL</head>
<opener><salute>AL DANESE</salute></opener>
<p>Laudo, ammiro e osservo lo scrivere di voi, peroché egli deriva da la lingua che possedete, e non da quella che altri si pesca. Io in quanto a me, vadomi isforzando che le cose ch'io parlo con la penna sieno rette da la vita datagli dal fiato d'un generoso spirito. E come l'orecchie mie non si riempion del gran suono dei gran concetti grandemente esplicati, mi reco là, come infastidito da musica discordante in sue note, o quale uomo sazio da rustica armonia di villano stromento, tocco da l'imperita mano de la ignoranzia. Intanto fuggo l'ansia pedantifera, che ne l'abondanzia de le ricchezze dei suoi studi è simile a lo avaro; che nel tesoro de le sue facultadi va mendicando il ricoprimento de le carni proprie. Cagione, e non causa, dicono essi, che debbe dirsi. E ciò affermano per non sapere la differenza che ci fa Trento, dentro a le cui mura si tratterà la causa de la Chiesa catolica per cagione de la luterana eresia. Sì che rimangansi pure consumando i giorni gli assentatori d'ogni generoso vocabolo, stentando sempre il pane che la loro arte si presume dare ad altrui.</p>
<closer><dateline>Di luglio, in Vinezia, 1545.</dateline></closer></div1>
<div1 type="epistola"><head n="CCXL">CCXL</head>
<opener><salute>AL MARCOLINO</salute></opener>
<p>Che vi siate insieme e riso e maravigliato de la stima che fa del suo essere l'eccellenza del messere, mi son maravigliato e riso anch'io; peroché non è femina che piaccia tanto a se stessa quanto a se medesimo piace il pedante. E quelle quattro letteruzze, ch'essi hanno, sono i belletti con che tentano d'abbellirsi il ceffo de la fama che gli pare avere. Stanno le loro prosopopee fitte negli studi con la propria ostinata pazienzia che mostron le donne biondeggiandosi, allora che'l cielo è più riarso dal sole, e il construtto che ne cavano è simile a quello che trae da lo specchio una fanciulla brutta. Sempre rivolgono qualche novo o vecchio scartabello, con dire che l'ocio è sepoltura dei vivi; come se i goffi sapessero d'esserci mai nati, e per conseguente d'averci mai a morire. Ma io per me invidio la natura di tali; peroché passa tutti i diletti del mondo la riputazione con che si levano a volo senz'ale. Non è donzella che faccia i vezzi a la sua persona, che eglino fanno a loro; né sposa che passi oltre in contegno nel modo che ci passono i pecoroni. E beato colui che ne becca suso un saluto. Parlan poco. Avvenga che Democrito dice che la eloquenzia è impudenzia a dire ogni cosa. Sì che lasciategli intisichire dietro a la peste, che ce ne smorbi.</p>
<closer><dateline>Di luglio, in Vinezia, 1545.</dateline></closer></div1>
<div1 type="epistola"><head n="CCXLI">CCXLI</head>
<opener><salute>AL IACOPO SANSOVINO</salute></opener>
<p>È grande il piacere ch'io sento del ponte del quale è suto auttore il Marcolino, quanto la fama di cotale opera, e, mentre odo lodare il miracolo di sì fatta machina da tutte le genti e di giudizio e senza, istupiscone fuor di modo. E ben debbe ognuno imitarmi; poi che una persona d'altra professione ha saputo indur maraviglia sino in voi, che sète quel che sa esser Vitruvio. Infine è errore d'ignoranzia il farsi beffe de lo ingegno altrui. Ed è spirito di vera prudenza il crederne ogni cosa. Difetto di cervello e fantasticaria d'umore si tenne già per alcuni invidi il ciò che prometteva il mio compare Girolamo da Trivigi. E, divenuto poi del re d'Inghilterra ingegnere con grossissimo stipendio, diede buon testimonio del suo acuto intelletto insino sopra le mura di quella Bologna, ove fu morto d'artiglieria, mentre il ponte portabile, che ci fece, tolse la terra a Francia. Aviam parlato assai volte del ciò che avria detto e Alessandro e Cesare nel battere una città con gli arieti per atterrarla, se un sì fosse vantato di gettarla tutta in ruina con altri stromenti non avendo i due eroi visto ancora i cannoni; e medesimamente gli scrittori dei libri a mano; se prima che vedessero lo stampa, altri si avesse tolto assunto di fare senza penna, senza riga e senza inchiostro più volumi in un dì, ch'eglino non compirieno in un anno. Basta, ché messer Francesco nostro ha dato con sì superbo edificio l'anima al corpo di Murano con degna laude del magnifico Bastiano Badoaro, giovane illustre e podestà clarissimo di sì nobile luogo; e non senza onore di Vostra Signoria, la quale non pure elesse il modello suo per il meglio, ma gli ha giovato non poco coi suoi periti ricordi.</p>
<closer><dateline>Di luglio, in Vinezia, 1545.</dateline></closer></div1>
<div1 type="epistola"><head n="CCXLII">CCXLII</head>
<opener><salute>A MESSER ANNIBAL CARO</salute></opener>
<p>I saluti che voi ritornando di Francia per propria vostra cortesia degnaste mandare al Sansovino, a Tiziano e a me, da colui al quale s'imposero, mi fur dati con real prestezza; onde il cor mio, ritenuto i suoi appresso di sé, volse che subito io presentassi i loro a la coppia dei predetti famosi spiriti. La gentile creanza dei quali ne sentì dentro a l'animo la istessa consolazione da me provata in riceverli. E mentre sono andato indugiando il rendervi de le grazie debite a ciò, ecco messer Silvio, che in sua da Ferrara mi conta il come vivo nel vostro petto in un sommo grado d'affezione. Cosa che mi pose le lagrime in sugli occhi e sparsemi il rossore nel volto; quasi uomo soprapreso in un tratto da piacere onesto e da vergogna pietosa. Compiacquimi onestamente ne lo udir l'amore che mi portate voi, che per esser virtuoso e buono non potreste mostrarlo se in me non apparisse segno di bontade e virtù. E vergognaimene pietosamente, perché il tardare a ringraziarvi de la liberalità prima mi rimproverò la pigrizia, che mi ha tardato a farlo sino a l'ottenere de la mercé seconda. Benché senza il testimonio di lettere o di lingua potete promettervi da voi medesimo che la fedele e mutua benivolenza nostra sarà eterna. E quando mai avvenisse che con istupor del mondo si devessero rompere tutti i legami de le amicizie umane, a pena posso credere che fusse possibile che punto si allentassero quelli che mi vi tengono cinto d'intorno ai sentimenti de l'anima.</p>
<closer><dateline>Di luglio, in Vinezia, 1545.</dateline></closer></div1>
<div1 type="epistola"><head n="CCXLIII">CCXLIII</head>
<opener><salute>AL MAGNIFICO MESSER MARCANTONIO MOROSINI</salute></opener>
<p>Ben si può dire, o gloria dei iuresconsulti, che sia stato di prudenzia di Tiziano l'avere voluto che apparisca al modo che, sì come voi sète singolare in ogni sorte di virtù e gentilezza, così il ritratto suo avanzi di vivacità e disegno quanti mai ne fece o farà. De l'amore che il grande artista vi porta essa pittura ne rende sì fattamente fede, che lo spirito, che par che respiri in la natural sembianza di lei, il testimonierebbe a qualunque in forse ne stesse. E quel che più si ammira è che, a l'autore di tal vostra effigie, costa ella denari infiniti. Ed è difficile a credere ch'egli, che solo il pregio smisurato il move a operare, abbia speso cotanto in tòr l'essempio de la faccia di voi. Certo il tempo da lui posto nel fornir cosa sì mirabile ne la sua diligenzia, che gli saria suto di troppo in dipignere venti teste d'altri con la prestezza de la solita maniera. E io, per quanto conosco in ciò che fan conoscere in le loro fatiche i pennelli, i quali se sapessero parlare, direbbero a chi gliene dimandasse che io ci conoscessi pure assai; giurovi di mai non aver visto miniatura che l'aguagli di pazienza e di vaghezza. Che più? Tiziano istesso a pena può credere d'essercisi dilettato con sì infinito piacere. E però vantatevi d'avere una de le più belle, de le più care e de le più nobili gemme che sieno. Ché se io nel mio ritratto vedessi di quello andare che veggo ne la vostra imagine, me lo recarei tuttavia dinanzi come continuo specchio di me medesimo. Benché ciascuno viene a stupirsi nel considerare la sua divina pratica.</p>
<closer><dateline>Di luglio, in Vinezia, 1545.</dateline></closer></div1>
<div1 type="epistola"><head n="CCXLIV">CCXLIV</head>
<opener><salute>AL SODOMA</salute></opener>
<p>Io, ne lo aprir de la lettera mandatami, leggendoci insieme il vostro nome col mio, così me ne risentii sin ne le viscere, come se noi ci fossimo l'un con l'altro di presente abbracciati con quel cordiale affetto d'amore, con che ci solevamo abbracciare quando Roma e la casa d'Agostin Chisi cotanto ci piacque, che ci saremmo cruciati con chi ci avesse detto che pure una ora non rimarremo senza. Ma ne gli aggiramenti del mondo anco le genti si aggirano. Onde costui e colui, quelli e questi, costoro e coloro sono trasportati da la sorte dei casi in alcune parti ad abitare, che non mai pensarono di vedere. Ché, il mio cavaliere mille volte caro, mille volte da bene e mille volte galante, certo che sète non risuscitato ne la memoria mia, ché in vero non ci moriste mai; ma ringiovanito nel modo che vorrei che ringiovanissimo noi. Ma a che proposito il dico, se ne lo invecchiar nostro ne la etade aviamo sempre fanciulli i pensieri? Che cosa hanno a fare le virtù de le ricchezze, se ad altro non son buone che a consumare le menti di chi le possiede, con la miseria de l'ansia che meno ne gode quanto più ne ripone? Io, per me, ho speso in questa città un tesoro sì fatto, che non è principe che ritrovandoselo non gli paresse averne assai. E se bene alcuno me ne riprende, a me più rallegra l'animo l'esserne suto liberale, che non fa il nome che spero lasciar di me ai secoli che verran dopo di noi. Sì che viviamo il termine da Dio stabilitoci, ringraziandolo intanto del dono concessoci da la pietà del suo conservarci in vita, mentre più dei conoscenti nostri ne sono iti sotterra, che voi non avete mosso colpi di pennello e io tratti di penna, da che siam diventati famosi ne l'arte del pingere e de lo scrivere: ma ben ci darà Cristo di rivederci anco un giorno. Del che supplico la bontà di lui che ciò sia tosto. In questo mezzo attendiamo a visitarci con la presenzia de le carte, e se aviene che ve n'andiate, qual mi dite, a Piombino, basciate la mano al signor suo in mia vece.</p>
<closer><dateline>Di agosto, in Vinezia, 1545.</dateline></closer></div1>
<div1 type="epistola"><head n="CCXLV">CCXLV</head>
<opener><salute>AL SIGNOR ANTONIO BAGAROTTO</salute></opener>
<p>Hammi fatto intendere messer Lione iscultore, o padron mio osservando, come ritrovandosi egli ne la casa di voi, entrata Vostra Signoria a ragionar di me, sentì dire a Quella che voleva un piacere da me con darmene ricompensa largamente cortese. Per il che èmmi parso grandissimo devere del mio debito il chiedervi in grazia per bocca di questa lettera che mi notifichiate il ciò che ho da fare per compiacervi in qualunque cosa io mi possa; ché vi giuro, per Dio, che sino a lo spargere del sangue mi parrebbe nulla nei vostri servigi, tanto è smisurata la volontà ch'io tengo di servirvi. E il dono, che promettete al ciò che avete in animo, caso ch'io vi contenti, altro non voglio che sia che il degnar voi di comandarmi. E quanto più tosto sarà, tanto più me lo reputerò premio di reale generositade. Ma quando pur deliberiate che ciò non passi senza remunerazione, convertite il presente de la liberalità propria in alcune parole, che muovano la marchesa a comandare che mi si paghino i dinari che ultimamente la Maestà di Cesare per due sue carte ha fatto sollecita istanzia che mi si dieno. Benché mi vi offero di cuore e d'anima, ancora che io non adempia il mio voto altrimenti.</p>
<closer><dateline>Di agosto, in Vinezia, 1545.</dateline></closer></div1>
<div1 type="epistola"><head n="CCXLVI">CCXLVI</head>
<opener><salute>AL FRANCHINO</salute></opener>
<p>Lo imperadore, o messer Gian Francesco, scrivendo qui a don Diego imbasciador suo, dicegli in un capitolo: “Farete nostra iscusa con l'Aretino; peroché il non rispondergli nostro è causato dal Granvela, che se n'ha portate le carte da lui mandateci ne le sue casse”. Io allego il rispetto usatomi dal principe dei re, quanto al non degnar voi di compiacere a me, che tante ve n'ho scritte, con due righe di penna correnti. Se avete ciò fatto per non istimarmi, me ne vendico con la superbia vostra, introducendo lo essempio del conto che fa di me la cesarea mansuetudine; se per colpa del non poter consolarmi secondo il vostro desiderio, ve ne riprendo. Conciosia che dagli amici non volsi mai se non la buona volontade. Certo che dal lato mio devria rimanersi la ruggine; da che io, diciamo ignorante de la natura di eccetera, mi son lasciato porre in sui salti de le speranze da la frequenza dei vostri essordi: “Promettetevi di Sua Eccellenza più che di cavalier d'Italia. Fate menzione del signor mio nei vostri scritti, che beato voi: per questo altro ispaccio verrà il soccorso. Perdonate al non esservi liberal più che tanto, perché la miseria di Sua Santità gli è tesoriere e spenditore”.</p>
<p>Tutte le predette ciance posso io mostrare in su le molte di propria mano di Vostra Signoria, a la quale mi rivolgo dicendo che, s'io era indegno de la amistà di lei, a che fine procacciar me per amico con tanta abondanza di parole? Se degno, perché disprezzar ciò con sì gran carestia di favella? Né mi si rimproveri l'utile che vi pare ch'io abbi ritratto da voi; ché vi rinfaccerei l'onore che avete conseguito da me. Io, presente il nunzio di Spagna, sentendo lacerarvi il nome, vi difesi in modo che i circostanti intitolaron felici coloro che sono amati da me; che solo voglio vendicarmi col padrone con il restituirgli cento scudi donatimi da lui, che suol tòrre per tener per fermo ch'io fussi morto, come era sparsa la fama. E che sia il vero, al mercante che me gli pagò si scrisse: “Rimandate indietro questi, se così è”. Io mi vergogno in suo servigio circa la medaglia di non picciol valore, che in man propria gli presentò il Zappata mastro dei corrieri. Egli ha negato d'averla ricevuta; perché l'animo non gli è bastato di ricompersarmene. Duolmi il caso che mi provoca a turbarvi la mente con sì libera e sì secura favella. Ma non so dar legge a la natura, che tale, creommi. Oltra di ciò l'essersi in un tratto l'amore, che mi dimostravate grandissimo, ritornato in nulla, mi ha posto in disperazione cotanta, che la mia penna sta per rivolgersi contra la fortuna di colui ch'io ho adorato. Sì che male per la mia anima.</p>
<closer><dateline>Di agosto, in Vinezia, 1545.</dateline></closer></div1>
<div1 type="epistola"><head n="CCXLVII">CCXLVII</head>
<opener><salute>A MESSER FRANCESCO SALVIATI</salute></opener>
<p>Lorenzetto corrieri, il quale già tolse da lo esercizio de la pittura non la tema, che il suo ingegno avesse di non impararla, ma la necessità del gran tempo che non poteva mettere in diventarne instrutto, mi ha presentato in un tratto le vostre parole scritte e le vostre figure stampate. Onde io, che sono stato gli anni aspettando o lettere di voi o disegni, soprapreso nel ricevere di quelle e di questi dal contento di due gioconde allegrezze, quasi uomo, che in uno istante abonda nel soverchio de le felicità non isperate, stetti un pezzo leggendo la carta senza leggerla, e guardando l'istoria senza guardarla; a la fine, ritornato in me stesso, visto con tenero affetto di core l'amorevole procedere del vostro scrivere, mi diedi, con tutti gli spiriti di quale si sia il mio giudicio in ciò, a la vaga considerazione de l'opera mirabilmente intesa. Per il che il suo stupendo componimento piglia il lume da Cristo sostenuto in sua maestà dal bel groppo degli angeli suso l'alto de le nuvole, in mezo del grande ispazio dei fogli, ch'egli divide. Talché lo splendore de la deità sua rende chiare le cose da la parte sinistra come da la destra. Intanto non solo la voce del “<foreign lang="lat">Cur me persequeris?</foreign>” si vede ne lo spavento altrui, ma pare che si senta ancora; in modo la turba seguitante Saulo si mostra insana ne lo stupore dei lampi de la luce divina ed esterrefatta dal suono de la parola di Dio. E il miracolo dei miracoli de la santa invenzione è che altra paura isbigottisce i cavalli confusi, e altra mette paura negli uomini, che si tengono il capo cadente. Questo dico perché essi si scagliano in atto di fere bestiali, ed eglino si commovono in gesto di creature prudenti. Comprendesi in l'aria di ciascuna testa così giovane come vecchia la venustà che rifulge ne le fatiche di Rafaello. E anco nel resto dei corpi loro appare quel tondeggiar de le linee, di che tanto si può vantar Michele Agnolo. Di sottil maniera di panni e leggiadra sono ornate le diverse persone in varie foggie ridotte. Né più belli né più superbi garbi d'armadure vestirono mai gli antichi, di quel che voi adobbate i cavalieri travagliati dal caso. Or de l'altiera forma de le celate non parlo, per non sapere a niun modo esprimere l'eccellenza de la novità che le abbellisce di sì facili sorti di piume e di sì ricchi intagli di fregi, e perché la laude, che si debbe loro, si conviene similmente agli scudi interi e le mezze spade che al braccio e al fianco porta la schiera dei saulini commilitoni. E quel che più mi aggrada di essi, che hanno i lor bei piedi e le lor belle gambe cinte e fimbriati con usanze di artificio eletto; e la destra agilità, che con grazia di estremo valor bellico porge a le lor mani invitte, e l'aste, che le frange dividono dai ferri, e le insegne, che gonfia il respirare dei venti.</p>
<p>Non serba Roma nei campi sacri de le sue gloriose ruine veruna mostra di templi, né alcuna reliquia di teatri, che aguagli quel tanto e di teatri e di templi che vi è parso di locare nel sito dove sono poste le turbe de lo stuolo predetto. Né si creda che Alberto Durer circa i lontani e vicini paesi aggiugnesse sì oltre. Avenga ch'egli in contrafargli famoso, manca in ciò del disegno che avanza a voi, fattore d'arbori che sono, e non di piante che paiono; e d'erbe e sterpi e cespugli più cari nel finger vostro che nel nascer loro: si camina da senno ne la strada contrafatta da la industria de la via, o' sì rimescolano le genti con vivo, respirante e natural rilievo. Ma tutto è poco, sebene è sì gran cosa a paragone de lo Apostolo magno, che in rimembranza del proprio vaso d'elezione percosso dal celeste verbo di Gesù, quasi tocco dal fragore del fulmine, precipita in giù con una sì arguta ricadenzia che move a pietà e a terrore insieme. Ed è sì nobile l'effetto che gli allarga i bracci armati e ignudi, che pare chiedere con essi e pace e misericordia; mentre ne la sua fronte regia e nel suo aspetto eroico languisce la imagine de la di lui anima dolorosa e compunta. Il destriero, traboccato in terra con seco, non arriccia i crini, non annitrisce con istrepito e non borsa le nari ne la guisa degli altri incitati da furia, da fuga e da orrore; ma, fatta una massa di se medesimo, riserrata la coda al ventre e gettati oltra i piedi, affissato il capo tra essi, participa, quasi de lo istordimento in cui è caduto il signore che il cavalcava. Mi si scordavano i berli, e le ciocche dei capegli e de le barbe, che spuntano e pendono da le teste e dal mento de le vivaci figure, con morbidezza non men delicata che dolce. Ma non dimentico già il dirvi che non è possibile di figurare meglio il personaggio di età robusta riguardante in attitudine di maraviglioso cordoglio il repentino accidente di colui che poi fu tromba de la fede del figliuolo eterno di Dio. Egli, attonito in ciò, tacendo esclama il caso di sì alto spettacolo.</p>
<p>Ma bisognerebbe che voi sentiste favellarne al Sansovino e a Tiziano, spiriti di suprema degnità d'intelletto, i quali vi amano da figlio, perché gli osservate da padri. Oh, che commendazioni che dànno al cavallo di colui che porta il gonfalone; il quale con serpeggiante coda ne lo alzarsi tutto feroce dinanzi, si abbassa con sì bel modo di dietro che discopre i muscoli e de le groppe e de le cosce e degli stinchi, come se fusse in l'essere de la natura. E perché nulla manchi nel felice invento, la diligenzia del bolognese Marco Antonio è vinta dal sicuro e gagliardo stile del parmigiano Enea. Ma dove si lascia il marmo rustico, in cui e sculto “<foreign lang="lat">Cosmi Med. Florentiae Ducis II Liberalitati</foreign>”? Non rilucono tanto i raggi del solare pianeta, quanto riluce il breve radiante più che il rilucente reflesso de le gemme. Conciosia che la lucida cortesia del fortunato principe è causa che gli essercitanti in la pittura si gratifichino per via di sì eccessiva perfezion di disegno in netto rame impresso. Ma saria pur colmo di eccellenti uomini l'universo, se i gran maestri del dì d'oggi creassero allievi quale il cardinale, da cui prendete il cognome dei Salviati, ha creato l'onorando messer Francesco. A la somma gentilezza del quale, per più non potere, rendo grazie inferiori al dono di sì preziose carte; cagione, che mi mette pensiero di ricevere parte de la moltitudine che di continuo mi corre in casa a contemplarle.</p>
<closer><dateline>Di agosto, in Vinezia, 1545.</dateline></closer></div1>
<div1 type="epistola"><head n="CCXLVIII">CCXLVIII</head>
<opener><salute>A MESSER FRANCESCO PONZIO</salute></opener>
<p>Consegnommi il signor Cesare da la Ratta, giovane ricco di valore e d'ingegno, il presente da voi mandatomi con quel core che devrieno mostrare i principi, sì vili in dare e sì animosi in tòrre. Egli mi è suto così caro, per non essere di cotali cose qui; come sarebbe a voi forse grata alcuna frascaria de la sorte che non si trova costì. Il che mi piaceria indovinare: ché non men cortesia trovareste in me circa il contentare il vostro appetito in ciò, che m'abbi trovato io nel fatto del compiacere al mio gusto nel godimento di frutti sì fatti, e perché son più vago di simili ciance che una donna gravida dei cibi fantastici e di vivande svogliate, quando vi occorre inviarmene senza disconcio, vi prego a farlo; conciosia che lo reputerò dono di re, non che d'amico. Ma se confidate in me ne la maniera ch'io confido in voi, con la propria sicurtà che voi richieggo me ancora richiederete. In tanto vivete lieto e amatemi.</p>
<closer><dateline>Di agosto, in Vinezia, 1545.</dateline></closer></div1>
<div1 type="epistola"><head n="CCIL">CCIL</head>
<opener><salute>AL DANESE, SCULTORE</salute></opener>
<p>Per amarlo, e non per dargli menda, ho detto ciò che mi pose in la lingua il vero nel vedere lo ignudo di lui, che si crede tenere il principato circa la eccellenza del perfetto giudicio nel fatto del dipingere. Ma se noi ci ridiamo de la natura, che opera il tutto a caso, mentre da noi si scorge uno uomo vivo di ponderoso busto sopra il debile de le sottili gambe, che si dee far de l'arte, che non esce di sesto in cosa ch'ella cominci, quando manca ne le sue figure dipinte de la proporzione che si richiede loro? Bene abbia Tiziano, benedetto sia il Sansovino; poi che sempre mi ringraziarono de lo avvertirgli nel fare; e pur sono di singulare ingegno nel mondo. In fine la presonzione del sapere è proprio difetto di quei che non sanno. Onde perdono a lo amico lo sdegno che tien meco per ciò.</p>
<closer><dateline>Di agosto, in Vinezia, 1545.</dateline></closer></div1>
<div1 type="epistola"><head n="CCL">CCL</head>
<opener><salute>AL MAGNIFICO MESSER MARCO ANTONIO DA MULA</salute></opener>
<p>Io, che per colpa de lo aver dimostrato solo con ottima intenzione di che sorte sia il core che vi tengo, mi credevo che il mio nome infimo ne la vostra memoria sublime fusse più tosto di perduta speranza di ricordo che di ritrovata possessione d'amore, ho levato gli occhi al cielo nel raccontarmi il gran Martinengo, squilla de la magnanima vostra bontade, il quanto amate e il come in viva voce porgete lodi a le cose che la natura mi trae talora de lo ingegno con la semplicità dei suoi spiriti. Da una creatura degna, da un gentiluom preclaro e da un senatore eletto in tutti gli affari di lui e culto e scelto e grave, non possono coloro che lo riferiscono con l'affetto, che riverisco io voi, che tale sète, aspettarne altro che riputazione, fama e onore. Il signor Girolamo, che nel fatto de la singulare mogliera, poi che a Dio piacque di a sé trasferirla, ha pareggiato la pompa de le esequie funerali al fausto de lo apparato nuziale; tal che il reale del petto suo in quella cosa e in questa testimonia nel mondo e la grandezza de le virtù di lui e l'eccellenza del merito di lei, s'è inchinato a leggermi le due vostre lettere, l'una esortante il padre tenero a tolerare il fine del figliuolo dolce, l'altra pure in consolare il marito pio in la perdita de la consorte cara. Certo il procedere dei detti loro efficaci in la eroica pronunzia del cavaliero splendido, non pure mi ha recato stupore nel giudicio, ma posto in paura lo intelletto. Conciosia che lo esercitare de la penna è proprio mestiero dei dotti, onde usa ufficio di modesto conoscitore di se medesimo quello che, nel praticar de la penna, confessa almeno di non sapere più che se gli abbia insegnato il suo genio. E però io, che ci nacqui senza punto di presunzione, non nego d'essere lo idiota ch'io sono. E la istessa superbia, che altro ha de la sua dottrina, ho io de la mia ignoranza, sì mi pare degna di comendazione la virtù de la modestia, che in ciò non vuol che mi inganni. Benché devrei anch'io vantarmi con il titolo di letterato da che vivo al paro d'ogni altra persona saputa dentro al chiostro nobile del bellissimo animo vostro, celeberrima e sola academia d'ogni isquisita condizione di verace e immortal virtù.</p>
<p><date>Di settembre, in Vinezia, 1545.</date></p>
<p>Dopo le soprascritte cose, clarissimo padron mio, iscongiuro voi per quella giusta e clemente equità, cagione che la diviziosa città di Brescia, madre chiara de la industria e l'armi, e generosa figliuola de le delizie de la magnificenzia,vi essalta nel modo che si essaltano gli uomini che participano più di qualità divina che di condizione umana, che con quella riverenza, che ne impongono l'eterne vigilie del suo studio celeste, mi salutiate il Trissino Gian Giorgio, vita e anima de l'anima e de la vita de la gloria.</p></div1>
<div1 type="epistola"><head n="CCLI">CCLI</head>
<opener><salute>AL SIGNOR VINCENZO BELLAGIO</salute></opener>
<p>Da la festa, che ho fatto io nel ricevere le ricche d'oro e di artificio forbicette, sono andato comprendendo quella sì grande, che dee fare la donna, a cui son dedicate, nel vedersele presentare inanzi. Le piccole e le mezzane si ha rinserrate per sé Adria nel forzieri suo, mentre basciata l'ho con la bocca mia mossa a sì dolce atto da la volontà de la vostra, che ciò m'impose. Grazioso, vago e splendido è veramente il dono; e proprio degno del cavaliero, da la cui gentil cortesia egli esce di mano; onde lo tengo non altrimenti caro che se fossero e gioie e perle. Conciosia che, oltra il pregio di sì belli feminili istrumenti, a me gli manda uno dei più cordiali amici e dei più antichi padroni ch'io tenga nel mondo. Il Martinengo signor Girolamo,osservato da voi e da me con pari grado di riverenza, m'ha raddoppiato il piacere sentito dal mio animo nel goderlo in presenzia, raccontandomi il come costì in Brescia teneste seco amorevole di me ragionamento. Onde sono in obligo sì fatto con la dolce e carnale bontà di Vostra Signoria, che più non me ne par d'avere con principe che regni in farsi servi gli uomini per via de la libertà continua. Talché duolmi di non potere rendervene contracambio se non di grazie. Ma perché il così fare mi esce de le proprie viscere interne, sia la buona volontà in vece de la gratitudine, che mostrar vorrei.</p>
<closer><dateline>Di settembre, in Vinezia, 1545.</dateline></closer></div1>
<div1 type="epistola"><head n="CCLII">CCLII</head>
<opener><salute>AL MARCOLINO</salute></opener>
<p>Compar messer Francesco, pareva a me che se non io, almeno il ben, che vi voglio, fusse degno di farmivi veder prima che di qui vi partiste. Ma da che è suto altrimenti col darne la colpa agli impacci che intrigano con tanti fastidi i pensieri vostri, che il più de le volte le volontà di voi si mostrano ispente nel mezzo al fuoco dei lor desiderii. Onde per conoscere sino a tanto me la passarei nel conto del poter fare ogni cosa a securtade meco, se il bisogno, che mi necessita a dare a le stampe il terzo de le mie <title>Lettre</title>, non mi costringesse a prenderne espediente partito. E perché io so che sapete che non posso vivere senza mangiare, non posso credere che non potendo prima che dopo più d'uno anno attendere a l'arte de l'imprimere volumi, abbiate a male la forza che mi costringe a commettere l'ultime cose mie al carattero d'altri. E se ben son certo che a voi pare quel che a me piace, mi è parso farvene un motto con la sicurtà solita.</p>
<closer><dateline>Di settembre, in Vinezia, 1545.</dateline></closer></div1>
<div1 type="epistola"><head n="CCLIII">CCLIII</head>
<opener><salute>A LA DUCHESSA D'URBINO</salute></opener>
<p>Quei “GG” felici, che in forma d'impresa cara tra loro inserti dinotano il nome e di Giulia e di Guido Baldo, perpetuamente moglie e marito, non si diseparano punto con l'apparenza da lo affetto con che eglino vi stanno incatenati a l'uno e a l'altro nel core. Onde, secondo l'ordine de la legge di Dio, quello significa la fede, e questo il sacramento circa la copula del matrimonio; le cui forze miracolose convertono le due persone ne l'essenza d'una carne sola. Talché se mai fu coppia collegata insieme da l'atto del coniugio santo, egli e voi sète quella. E di qui viene che Tiziano ha compreso il vostro esempio ne le parole del duca, né più né meno vivo e vero, che vero e vivo in voi stessa si sia. L'animo, nel quale Sua Eccellenza vi tiene col proprio spirito isculpita, gli pose in modo cotal vostra imagine ne la lingua, che non altrimenti naturale vi ha ritratta che se gli foste stata senza far motto in presenza. Onde ciascuno, che vi vede dipinta, vi riconosce per tale. Intanto con istupore grande mettesi dubbio in altrui qual sia maggior cosa, o il fatto del buon pittore in avere saputo sì ben rassemplarvi nei detti del gran principe, o quel del gran principe nel caso del sì facile sapervigli dare ad intendere. Ma a che fine dubitare di nessun di loro, essendo voi sempre effigie de la sembianza del signor vostro, e il chiaro artefice tuttavia il medesimo nel dare il fiato de la natura ai colori?</p>
<closer><dateline>Di ottobre, in Vinezia, 1545.</dateline></closer></div1>
<div1 type="epistola"><head n="CCLIV">CCLIV</head>
<opener><salute>A DANESE, SCULTORE</salute></opener>
<p>Intendo che colui, che venne sin da Eboli per accomodarmi de la sua conversazione nel proposito di vivermi in casa, nel modo che già ci son vivuti degli altri, è molto in colera meco. E ha il torto; peroché se pur vole istare in sui corucci, è bene che si adiri con lui medesimo, e non con il parergli ch'io non sia tale in la grandezza, quale si diede ad intendere. Avenga che, s'egli fusse stato prudente e avesse men riverita la virtù, per la quale tanto mi stimava di pregio, senza altro consiglio d'amico lasciava di qua trasferirsi. Conciosia che ognun sa che basta a esser virtuoso da senno chi non vuole mai possedere un pane. Mi rido del suo nominarmi plebeo; peroché la vera legittima nobiltà degli uomini viene da lo animo, e la bastarda dal sangue.</p>
<closer><dateline>Di ottobre, in Vinezia, 1545.</dateline></closer></div1>
<div1 type="epistola"><head n="CCLV">CCLV</head>
<opener><salute>AL SERLIO</salute></opener>
<p>Compare messer Bastiano carissimo, per il capitan Bartolomeo Giordano a le vostre, ch'egli mi diede, medesimamente rispondo con quella intrinseca carnalità di amorevolezza che dee fratello a fratello, non che amico ad amico. Né so chi di noi due si vinca l'un l'altro nel desiderio di rivedersi insieme, come solevamo quando e cenando e desinando sì spesso a la bonissima passavamo con tanto piacere il tempo. Ma chi nol passarebbe in allegrezza nel conspetto di madonna Francesca, mia figliuola in l'affezione e vostra consorte nel sacramento? Se io entrassi in la istoria de la virtù di lei, e in la materia dei costumi suoi, e nel progresso de le maniere di tale, le lagrime, che ne la tenerezza del ricordarmene mi corrono in su la vista degli occhi, abondarieno in tanta copia che immollarebbero questa carta, in modo che bisognaria ch'io mi rimanessi di scrivere.</p>
<p>Onde, rivolgendo il parlare al vostro starvi ai servigi del re, dico che ve lo lauderei, se le perversità dei tempi gli concedessero parte de l'ozio di che soleva essere sì copioso già. Onde i vertuosi, che la magnanima natura sua quasi calamita loro tirava a sé d'Italia in Francia, conversavano con seco sì famigliarmente che gli parevano compagni, e non servi. Ché adesso non può pur dare un breve agio a se stesso: sì che il piacere, che se ne traeva dilettando, si è convertito in noia. Ebbi molta gran volontà di venire a far riverenza a la Maestà Sua in la felicità dei buoni tempi, accioch'egli, che mi conosce per fama, mi conoscesse in presenza; e di poi conosciutomi avesse posto un poco mente s'io ho cera di fagiuolo rincagnato, overo se ci son nato al mondo da nulla; o se la creanza è da me tolta a fitto; se gonfio in gravità di pedagogo in toga; se uso ciurmarie di brigante astuto; se procedo nei miei atti da bestia; se divoro da porco a le tavole bene apparecchiate; e se come pazzo vado chimerizzando sempre.</p>
<p>Diceva il vescovo di Nizza che il maggior torto, che si faceva al suo sire, era a non indurmi a vivergli sempre appresso. Se io venissi mai a patti con la fortuna, o più pane o meno animo vorrei ch'ella mi desse in privilegio; di poi principi e papi a lor posta! Certo, se io avessi del pane a bastanza, o l'animo secondo il grado, collocherei quanto a un non so che di contentezza il mio scanno tra la moschea dei turchi e la sinagoga dei giudei. Benché ancora così mi faccio beffe de le grandezze, di sorte che, per paura che lo imperadore non mi menasse via, me ne partii da lui senza fargliene motto. Bella è qui la stanza, sozio; buono è qui il commercio, frate; galante è qui lo spasso, figlio. E perciò ritornatevene a casa, babbo; e dite che ve l'ho detto io; che giurerei in le pistole d'Ovidio, che di costì sète per darla a gambe presto. Egli mi vi par vedere per il Canal Grande. Voi già, smontate a la mia riva, vi sento su per la scala. Eccovi con le braccia al collo di me, che vi bascio e ribascio e la bocca e le gote con allegrezza isviscerata.</p>
<closer><dateline>D'ottobre, in Vinezia, 1545.</dateline></closer></div1>
<div1 type="epistola"><head n="CCLVI">CCLVI</head>
<opener><salute>AL DUCA D'URBINO</salute></opener>
<p>Per credersi le republiche, circa il menare in lungo le pratiche di chi negozia con loro, che altri abbia la vita, come esse, in perpetuo; mi è paruto di non aspettare la espedizion qui de le cose vostre, nel fatto del salutarvi, del visitarvi e del riverirvi con l'umiltà de le lettre, secondo ch'io soglio, che mi si conviene e che mi s'impone dai meriti vostri sommi e da l'obbligo mio eccessivo; come quel che deve a l'altissima cortesia vostra Tiziano. Il quale scrivemi da Roma: “Adorate il signor Guido Baldo, compare; compare, adoratelo, perché non ci è bontà di principe che l'agguagli”. E ciò esclama con la voce de la gratitudine, mercé del sin dove egli è averlo Vostra Eccellenza con sette cavalcature, con le spese fattegli nel viaggio, e con il mandar compagnia seco per tutto, con gli agi de le carezze, degli onori e dei doni, con che l'avete consolato a casa in modo sua che non pareva più vostra. Certo, ch'egli m'ha rintenerito sì nel raccontarmi i miracoli veduti ne le dimostrazioni con che avete beneficiato, onorato e accomodato la virtù che per esser in lui divina è degno de la stima che ne fa tutto il mondo.</p>
<p>Ché, se io sapevo il venirsene a Pesaro del cavalier Zuccararo, mio compare e benefattore e figliuolo, mi ci trasferivo con seco, emendando lo errore commesso nel comportare che i vostri preghi non mi ci conducessero con voi insieme. Benché il pentimento, che me ne gastiga, è purtroppo di vostra vendetta. Onde ardisco di chiedervi in grazia il ricevere il gentiluomo prefato, come io so (ancor che a torto per colpa de la villania usatavi) che ricevereste me, che rubo i detti nel modo che si legge nel di questa in principio. Se mi donaste qualunque castel più teniate di conto, non mi sarebbe de la sodisfazione del fare l'ufficio ch'io di core desidero. Peroché oltra che ciò facendo verrete a pagarlo del debito, del quale non posso pagare io, vi acquistate un servo che forse qui non ne tenete un tale. Ben sa Mompolieri e Molucco in quanto i padroni suoi si sanno di lui valere, occorrendo la necessità dei bisogni, che sino ai re talora isforzano a rivoltarsi agli amici. Insomma io sono in maniera informato de l'animo che vi ha la persona di chi vi parlo, che ve lo prometto in suo nome. Sì che essaudite le suppliche mie secondo che me ne rendo sicuro, e quale la condizione del cortese giovane merita; massime adorandovi, come io so che vi adora.</p>
<closer><dateline>Di ottobre, in Vinezia, 1545.</dateline></closer></div1>
<div1 type="epistola"><head n="CCLVII">CCLVII</head>
<opener><salute>AL BEMBO, CARDINALE</salute></opener>
<p>L'avere io per bocca de le lettere di messer Tiziano inteso il come nel suo fervido riverirvi con il basciar de la mano, non solo vi tornò teneramente in memoria de lo in qual modo io vi son servo, ma intermetteste in tal benignità di affezione il ciò, che solete dire in ciascun proposito, u' vien bene il mio nome: ciò è che io vi ho sempre e difeso e lodato, senza mai avermi fatto in caso del mondo piacere. Onde non vi parendo in niente beneficarmi, vengo a ricevere da la cortese vostra benignitade una gran sorte d'incomprensibile beneficio. Peroché nel così farvi intendere, voi, che sète chi voi sète, testimoniate il quanto in quasi certa mia vista nel giudicio ha ben saputo aprir gli occhi nel lucido conoscimento dei vostri meriti. Da la quale nobile ventura di grazia me ne risulta una fortuna, che circa il conto de la lode è più onorata e maggiore, conciosia che oltra a la testimonianza predetta, venite anco a far fede come la sincerità de la di me libera professione inchinasi inverso le virtù d'altri, e inalzasi contra i vizii d'altrui, per tenere la parte del vero, e non per adulare a la speranza del premio. Per il che confesso di esservi in maniera obligato, che devrei tentare di ottenere da Dio in bontà dei voti e dei preghi il potere aggiugnere i giorni, che restano al vivere di me, che nulla vaglio, ai dì, che debbono a la vita di voi, che il tutto valete. Benché in iscambio di ciò uso avarizia del non pure dimostrarmivi il debitore, che vi sono sin con la carestia de lo scrivervi. Ma non me se ne dia altro gastigo di quel che me ne dà l'istessa conscienzia nel rimproverare in su la faccia al mio animo una cotanta villania d'ingratitudine.</p>
<closer><dateline>D'ottobre, in Vinezia, 1545.</dateline></closer></div1>
<div1 type="epistola"><head n="CCLVIII">CCLVIII</head>
<opener><salute>AL MODANESE</salute></opener>
<p>Avisami messer Francesco degli Albizi da la Mirandola come Tiziano ed egli furono isforzati dal grido desto de la vostra isvegliata eloquenza di fermarsi a udire lo in che foggia di favella mi metteste in cielo in su la piazza di Ferrara, cantando in banca. Del che mi laudo non altrimenti che mi lauderei, caso che Apollo avesse tanto di me detto nei chiostri di Parnaso poetizando improviso. E sopra tutto vi rimango in obligo circa il dedicar voi le opere mie al Sansovino, conciosia quel che la mia inavertenza non previde ha il vostro avvedimento previsto, poi che a uomo sì prestante l'avete di vostra posta intitolate. Mentre che io ciò vi scrivo, alcuni satrapi, che me lo veggono iscrivere, si fanno beffe di me col tenermi in poco conto d'onore, poi che non pur sopporto, ma tutto mi rallegro d'essere in bocca dei ceretani. Poveracci loro, da che non sanno che la professione di tali intertiene gli sviamenti del mondo. E che sia il vero, quale è quello infaccendato, quale è quel bisognoso e quale è quello avaro, che al primo tocco de la lor lira, al primo verso de la lor voce e al primo isciorinar de la lor merce, non si fermi, non s'impegni e non si scagli nel conto del comperare le ricette, i bossoletti e le leggende ch'essi donano con la vendita sino a quegli che son certi che niente vagliano, che niente importano e che niente dicono: “Ceretani, ah! Ceretani, et!?” Soli eglino, nulla possedendo, il tutto ottengono. E, quel che più vale è che, mentre si dimostrano buffoni a la moltitudine, ella, divenuta scimia dei loro anfanamenti, isbaiaffa, si scontorce e ismascellasi con quella sorte di scatenamento che si disnodano le lor persone ne la infinità dei gesti, che se gli chiede nel tirare le orecchie del popolo dietro a la calamita de le chiacchiere, di che gli diluvia la lingua.</p>
<p>Ma se possono tanto i goffi professori dei mestiero, del quale sète lume, altare e idolo, che maraviglia se l'altisonante armonia vostra imbertona, con sopportazione d'Orfeo, fino ai chietini, fino agli scapucciati, fino ai luteri, che altro sono che bufoli, asini e buoi? Disse a questi dì un pazzo: “Io vorrei trasfigurar ogni mio membro in la man manca e la dritta, solo per non far mai se non lavarmele con il sapone in pallottole del Modanese; sì è egli odorifero, sì è egli soave, sì è egli prezioso”. E che si pensa che pagasse questo e quel predicator disgraziato per riuscire in pergamo, come voi riuscite in banco? Certo, quel non so chi, che ne lo arrancare fuor de la patria, andandosene nudo disse: “<foreign lang="lat">Omnia mea bona mecum porto</foreign>”, fu ceretano e non filosofo. Peroché solo cotal milizia di briganti, senza caricarsi di nulla, si reca adosso ogni cosa. Il ceretano, dico, se ne va via con la sua bisaccetta piena di baie, di ciance, di presunzione, di persuasiva, di menzogne, di pazzie, di tresche, di cantafavole e di maladizioni dategli poi da quei goffi che feriti, da senno, ritrovano pessimo l'olio esperimentato per ottimo sopra le lor coltellate da beffe. E andandosene dove le gambe gli menano, e in le ville e in le castella e in terre, nei casali e ne le contrade e ne le capanne e nei monasteri e ne le osterie e ne le cittadi trovano denari, crediti, amicizie, concubine, parentadi, uffici. Cancari e anguinaie a chi non crede che ciascuno, grande morgantescamente, non che piccolo come fu Margutte, non ceretani. Ecco, chi s'acconcia per servidore ciurma il padrone coi giuramenti del ben servire; e chi toglie altri, perché lo serva, assassina il pover'uomo con le bugie del ben trattarlo. Ma non mi vuo' stendere più oltra nel fatto di simile materia; peroché bisognarebbe entrare nei principi, nei capitani, nei mercatanti, nei poeti, negli avocati, nei patrizii, nei pedagoghi, nei preti e nei frati. Onde mi si daria del mastro Pasquino a la sfilata. Basta a me, dopo il ringraziarvi de la riputazione che mi acquistate per tutto, porgervi suppliche a iosa, accioché voi con la naturale eloquenzia iscampaniate del mio nome ben bene. Conciosia che mi reputo di più gloria l'essere biscantato da un dei primi ceretani del mondo, che non mi reputarei di biasimo mille istorie che di me facessero cento più mediocri dottrinali de l'universo.</p>
<closer><dateline>Di ottobre, in Vinezia, 1545.</dateline></closer></div1>
<div1 type="epistola"><head n="CCLIX">CCLIX</head>
<opener><salute>A MESSER FRANCESCO SALVIATI, PITTORE</salute></opener>
<p>Senza che vi sforziate di esprimerlo con la bontà de le parole scrivendomelo, sono io ben certo del quanto sia e intrinseca e grande la carità de l'affezione ne le cui amorevoli viscere cordialmente mi tenete. Ma sì vorrebbe che non amaste me, che amo voi come può amar figliuolo, e qual si dee mostrare benivolenzia ad amico, onde bastami solo di vedere le lettere da voi mandatemi per confermarmi ne la credenza di ciò senza leggerle o considerarle altrimenti. Ancora che non può essere ignorante in veruna professione d'altri chi, come voi sète, è singulare ne la sua. E di ciò cavano di dubbio i sensi con che favella l'ultima ch'io ho ricevuto di vostro; la quale mi è suta sopra modo gratissima, sì per conto de l'uomo che me la invia, sì per intendere la fama che dite avere quella in cui i vostri disegni rassemplai. Il che mi è penetrato nel core per causa de la temenza che mi molestava, parendomi di scemare il merito de l'istoria di san Paolo, col non saper più che tanto in laudarla. E perché ingiurierei la grandezza del vostro animo, non accettando il quadro uscitovi fuor de lo ingegno a mio nome; dico che non pur l'accetto, ma più che altra cosa il desidero. E mi dorria l'aspettarlo a petizione del ciò che devete fornire al cardinale, se la di lui Signoria reverendissima non fusse ora ritornata in la patria con la intenzione con che già doveva ritornarci. Peroché non ci è la più servile libertà che il commetersi a la fede di coloro che tendono al ben comune con le apparenze. E guai per cotesta città degna, se Iddio non la provvedeva del prencipe che la sostiene con le spalle ferme de la pietà e de la giustizia. Per il primo spaccio mi rallegrerò con monsignor vostro in cotal sorte di materia. Intanto gli bascio la mano per mezo de la bocca di voi.</p>
<closer><dateline>D'ottobre, in Vinezia, 1545.</dateline></closer></div1>
<div1 type="epistola"><head n="CCLX">CCLX</head>
<opener><salute>AI SIGNORI FUCCARI</salute></opener>
<p>Per avere il buon pittore messer Gian Paolo non altrimenti qua portati scolpiti ne le parole vive i di voi animi illustri, che costì s'abbia ritratti con i pennelli eletti le vostre sembianze egrege; io, che d'altre bellezze non m'innamoro,né altra specie di principi riverisco, né in altra condizion di gradi metto isperanza, compreso parte de le supreme virtù con che fate oggi più onorato l'universo, ho maladetta quella così fatta sorte, che non mi v'impresse ne la mente tosto che il naturale istinto mi pose in mano la penna. Peroché in luogo del pentimento, de la indegnazione e de la miseria, di che trovansi abondanti le fatiche mie laudabili, si trovarebbono ricche di grazia, di felicità e d'amore. Basta, che le malignitadi sue in cambio del dare orecchio a le verità contatemi da lo Evangelo ne la materia dei meriti di voi tutti, ho dato fede a le menzogne dettemi da la fama circa i casi di quei monarchi, ai quali io a petizione de la fortuna pessima ogni mio scritto ho indirizzato. Vergognisi la Maestade inglese, mentre in tal cosa mi dolgo, poi che a me, che gli incorono il nome di lodi, s'è dimostrata villana. A voi dovevo dedicare le opere che agli ingrati ho dedicato, a voi dedicarle dovevo, magnanimo signore Antonio; a voi che, posto in mezzo del gran Gian Iacopo e del singulare Giorgio, mirabili nipoti vostri, parete il senno tra la generositade e il valore. Imperoché oltra ogni altro segno di liberalità, conveniente ai sudori dei dotti inchiostri, tenete più cura d'uno dei poveri abietti, che si pascono a le mense larghe degli spedali pii che in gloria di Dio con sì alta somma di pecunia edificate, che non tengono essi a scherno dieci dei virtuosi onorandi che si affamano a le tavole scarse dei palagi empi, che a gloria del mondo con sì bassa quantità di denari usurpano.</p>
<p>Ma se le turbe dei mendicanti sostenuti dentro ai loro domicilii da la pietà de le elemosine vostre immense si vivono contenti, che faranno dunque le caterve dei gentiluomini accomodati ne le proprie case di voi da la splendidezza de le magnificenze vostre inestimabili? Benché non è maraviglia se che vi stanzia appresso goda quasi con il gaudio che gustano i beati; avvenga che l'abitazione alma, in cui dimorate contenti, è simile al cielo ampio. E il numero bello dei figliuoli cari usciti del nobile sangue Fuccaro, lo adornano in guisa di stelle benigne; talché a modo di fatali influenze piovono sopra d'ognuno che ci dimora prosperitadi e letizie. E tutto causa la fede, la religione e la carità, di che avete con sì perfette tempre composto i cuori, le menti e gli spiriti, che più non si desidera negli spiriti, ne le menti e nei cuori dei re, degl'imperatori e dei pontefici. E di qui nasce che sino ai dominatori degli emisferi riparano le subite loro necessitadi mercé de le preste vostre cortesie. Le cui soprane eccellenzie in grado de la ismisurata bontade, che vi fa tali, son più ammirate dai giusti che i molti tesori che vi riempiono l'arche. Solo perché Cristo, il quale per uno che se gli porga cento ne ristituisce, a voi moltiplicando in larga copia la usura, per due che ne riceva, mille ve ne consegna. Onde le delizie de le facultà vostre regie saranno eterne; avenga che gli altri arricchiscono togliendo, e voi acquistate donando. Or sia figura il ben far di voi a quei che sono, e a quei che saranno. Imitino i signori presenti e i regnanti posteri il veramente vostro caritativo essempio. Intanto la benigna di voi clemenzia degnisi d'accettar me, che mi gli intitolo per zelo invece dei volumi che dovevo intitolarvi per merto, ché, ciò facendo, tutti gli scelti ingegni d'Italia concorrono con meco in offerirvisi per servi.</p>
<closer><dateline>D'ottobre, in Vinezia, 1545.</dateline></closer></div1>
<div1 type="epistola"><head n="CCLXI">CCLXI</head>
<opener><salute>AL BANDINELLI</salute></opener>
<p>Cavalier mio, ancora che il ricordarsi dei benefici fatti ad altri non sia de l'uom magnanimo, è tanto il piacere ch'io sento nel ghiribizzo de lo scrivervi questa, con cui, per un certo modo di ridurvi in mente l'amicizia antica, vengo a rammentarvi anco per tal via la moltitudine di quegli uffici che in Fiorenza e in Roma feci per voi: e quando Clemente si stava cardinale e quando egli poi si rimase pontefice, che ne cavo una sodisfazione che participarebbe di quella che ritrarrei del vostro essermene grato; se pur fosse che la conscienza propria vi rimordesse, in maniera che almeno con quattro o cinque schizzi di dissegni me ne dimostraste benivolenza. Ma ella è sì di natura vostra la ingratitudine, che lo sperare tal piccola cosa è di più stoltizia che la di voi prosunzione alora che si arrischia con temeraria fantasticaria di voler superare Michel Agnolo. E basciovi la mano.</p>
<closer><dateline>D'ottobre, in Vinezia, 1545.</dateline></closer></div1>
<div1 type="epistola"><head n="CCLXII">CCLXII</head>
<opener><salute>AL CONTE CLEMENTE PIETRA</salute></opener>
<p>Fu di mia ventura quella ora che la nobile creanza de la gentil natura vostra vi costrinse insieme con messer Francesco Revesla a venirmi a far motto in casa: peroché mi acquistai non solo uno amico, ma un protettore, che mi rivolge a sperare le cose già da me desperate; sì è grande la fede che diedi a la di voi parola subito che vi viddi in faccia. Onde non accadeva che le lettere mandatemi venissero a confermarmene la credenza. L'opera del grave, valoroso e real cavalier Castaldo è per essermi ciò che desidero che mi sia la di Vostra Signoria appresso del magnanimo Massimiano Stampa, di me scordatosi non per colpa de la fortuna instabile, ma per causa de la infermitade iniqua. Onde avviene che anco di se medesimo non tiene cura. Talché il danno, ch'io ricevo per ciò, mi fa participar del duolo che egli sopporta sì fatto. Benché ognuno, che sa ciò che sia onore, deve onorar sì onorato marchese senza aspettarne comodità né premio. Ora io non vi essorto a perseverare in giovarmi per non far torto a lo amor che a le virtù portate; ma vi supplico bene a conservarmi in quella vostra grazia, che, per essersi da se medesima offerta in grado del gran conto ch'io sono per sempre tenerne, me lo reputo per nuovo favor de la sorte.</p>
<closer><dateline>D'ottobre, in Vinezia, 1545.</dateline></closer></div1>
<div1 type="epistola"><head n="CCLXIII">CCLXIII</head>
<opener><salute>A MESSER VINCENZIO VECELLIO</salute></opener>
<p>Io non so de le cinque cose mandatemi da voi, di quale mi debbo rendervi maggior copia di grazie. Ecco la lettera, ecco il sonetto, ecco i francolini, ecco i formaggi, ed ecco i galli a me e in visita e in laude e in amorevolezza e in appetito e in presente. Onde, se pur troppo erovi tenuto per conto d'una di qual si sia de le sopradette faccende, come posso io in un punto dimostrarmivi ne la gratitudine di tutte quante insieme? Certo che io in voi non poteva isperare ne lo amore che sin da puerizia hovvi portato, se non continua ricordanza di me, che mi rallegro de lo ingegno, del giudicio e de la dottrina che si contengono nei vostri scritti pur troppo larghi ne lo affetto del comendarmi, de lo stimarmi e del celebrarmi. Onde quel tanto di più, che si avanza sopra il mio merito, è tutto de la bontà di voi; che sète, sendo solo in Cadoro, uno altro Apollo in Parnaso. Almeno costì, dove vi state e senza pari e senza emulazione, vivete assente e da la invidia e da la menda, che solo attende a essercitarsi in dispregio di coloro che son più degni di onore. La cui temeritade subito che si mette a leggere le cose, che si debbono ammirare, non che a lodarle, comincia a torcere il naso con dire che le figure, i colori e le metafore non sono ai luoghi loro; mordendo la lunghezza dei periodi, facendo ceffo a lo apparato de le parole per non parergli ricche, illustri e significanti. Con seco stessa ridendosi degli articoli, degli adiettivi e degli antipodi, o antiteti, che se gli abbia battezzati la pedantifera satrapatria. Soggiugnendoci il numeroso de le clausole, il verbo in ultimo con tutti gli altri ordini, che mai non lasciò il Boccaccio.</p>
<p>Intanto da l'avere io dieci anni sono nel primo de le <title>Lettre</title> aborrito scrivendo la replica noiosa de lo a ogni parola “Illustrissimo, eccellentissimo e reverendissimo signor padrone e monsignore”, ha ritratta la legge sul perché non si dee impacciare la materia, de la quale favella con il sì spesso reiterare de le predette adulazioni. E così avviene che la mia giudiciosa natura insegna a la sua superstiziosa dottrina quello che non era per imparar mai per se stessa. Benché il bello d'ogni beltà bellissima è il sapere far sì con l'inchiostro, con la carta e con la penna, che i detti e parlati, e scritti e composti non pur diventin e gemme e argento e oro; ma che anco isforzino i principi a temerti e onorarti, e a darti quella destra che diede a me Cesare, appresso de la Sua Maestà cavalcando. Che miglior cosa parmi che il trasformarsi in iscimia per mezzo de la imitazion fantastica. Sì che ringraziate pur la causa, che a guisa d'un fisso termine vi stabilisce in la patria non men famosa per la virtù di voi altri suoi figli, e nipoti insieme, che per la sola di Tiziano pittura.</p>
<closer><dateline>D'ottobre, in Vinezia, 1545.</dateline></closer></div1>
<div1 type="epistola"><head n="CCLXIV">CCLXIV</head>
<opener><salute>A MESSER TIZIANO</salute></opener>
<p>Ancora ch'io sia in colera con voi de lo avermi avuto a ripigliare il getto de la testa del signor Giovanni, senza altrimenti vederlo rassemplato di vostra mano, e insieme con esso il mio ritratto più tosto abozzato che fornito, non è però che le vostre lettere non mi sieno state carissime, massime intendendo le acque, che bagnâr gli occhi del Bembo, tosto che a Sua Signoria reverendissima consegnaste i saluti che io di lui divoto con verace affetto mandai. Benché la bontà di tale nel sentire i miei da la vostra bocca lagrimò; e i' ne l'udire i suoi da la vostra carta piansi. Né anco potei fare di non commovermi con tutto il core ne le amorevolezze dimostratevi da le accoglienze fattevi da la beatitudine di papa nostro signore. Ma è grazia particolare di casa Farnese l'abondare ne la copia de le carezze. Peroché ben si sa ch'elleno son madri de le speranze, trovate da la natura per intertenimento degli uomini, che pur si pascono de le promesse sempre certe nel maggior dubbio loro. Or che vi dolga che il gricciolo, venutovi adesso di trasferirvi a Roma, non vi venne venti anni fa, molto ben ve lo credo. Ma, se ve ne stupite nel modo che la trovate adesso, che areste voi fatto vedendola ne la maniera che la lasciai io? Sappiasi pure che cotesta cittade magna è ne le perturbazioni dei sinistri simile a un principe egregio mal condotto da lo essilio; che, se ben lo perversa con la incommodità del disagio, sempre è quello in virtù de le generosità sue reali. Mi pare ogni ora un mese il tempo de lo aspettar che ritorniate, solo per udire ciò che vi pare degli antichi nei marmi e in quel che più e men vale il Buonaroto di loro; e in che non si gli appressa o lo supera Rafaello in dipignere. Goderommi nel ragionarmi voi de la machina di Bramante in San Pietro, e de le opere degli altri architetti e scultori. Tenete a mente il far di ciascun pittore famoso, e del nostro fra' Bastiano in spezie. Di Bucino guardate fiso ogni intaglio. Né vi si scordi il paragonare così fra voi stesso le figure del compar messer Iacopo con le statue di coloro che seco concorrono a torto, onde ne son biasimati a ragione. Insomma, così de la corte, così dei costumi dei cortigiani venitevene informato, come de l'arte del pennello e de lo scarpello. E soprattutto attendete a le cose di Perin del Vago, perché è d'intelletto mirabile. In cotal mezzo rammentativi di non vi perdere sì ne la contemplazione del <hi rend="italic">Giudicio</hi> di Capella, che vi si dimentichi lo espedirvi, che tutto il verno vi tenga assente da me e dal Sansovino.</p>
<closer><dateline>Di ottobre, in Vinezia, 1545.</dateline></closer></div1>
<div1 type="epistola"><head n="CCLXV">CCLXV</head>
<opener><salute>AL DUCA DI FIORENZA</salute></opener>
<p>La non poca quantità di denari che messer Tiziano si ritrova, e la pure assai avidità che tien d'accrescerla, causa che egli, non dando cura a obbligo che si abbia con amico, né a dovere che si convenga a parente, solo a quello con istrana ansia attende che gli promette gran cose. Onde non è a maraviglia se, dopo l'avermi intertenuto sei mesi con speranza, tirato da la prodigalità di papa Paolo, essene gito a Roma, senza altrimenti farmi il ritratto de lo immortalissimo padre vostro: la cui effigie placida e tremenda vi manderò io, e tosto, e forse conforme a la vera come di mano del pittor prefato uscisse. Intanto eccovi lo stesso essempio de la medesima sembianza mia dal di lui proprio pennello impressa. Certo ella respira, batte i polsi e move lo spirito nel modo ch'io mi faccio in la vita. E se più fussero stati gli scudi che gliene ho conti, invero i drappi sarieno lucidi, morbidi e rigidi, come il da senno raso, il velluto e il broccato. Sì che, o signore, degnisi la di voi Eccellenza di guardar me con l'occhio con che soleva guardarmi quel gran genitor vostro; al quale io già pur fui non meno compagno che servo. Ma, perché ciò saria troppo, terrommi in grado d'alta felicitade se, almanco per un segno de l'ancor io essere dei famigliari che vi adorano, verrò posto ne le stanze di coloro che a la staffa o a la stalla vi ubidiscono. E quando sia che in luogo di onore io apparisca, a l'arte, che mi ha fatto di pregio, e non a la natura, che non mi fece di merito, renderonne numero infinito di grazie, anzi pure a la bontà de la vostra senza alcun pari clemenzia. Che sol ponendo mente a la pura intenzion di chi l'osserva, quegli essalta e raccoglie che le sono sinceri e fidi.</p>
<closer><dateline>Di ottobre, in Vinezia, 1545.</dateline></closer></div1>
<div1 type="epistola"><head n="CCLXVI">CCLXVI</head>
<opener><salute>AL SIGNOR DONATO DEI BARDI</salute></opener>
<p>Senza averne altrimenti notizia sapeva io per me stesso l'ufficio che è suto fatto da la gentilezza del bel vostro animo in mio pro e onore appresso l'alta Eccellenza del duca Cosimo. E ben veggo io adesso ciò che sia l'amistà di molti anni e molti contratta. Ella è invero altra cosa che la liberalitade. Imperoché questa fa gli uomini suoi a tempo, e quella gli tira a sé per sempre. Venimmo ad abitare qui voi e io a una otta; e che ognora siamo suti nel medesimo amore che fummo il primo dì che ci accompagnammo insieme, io me l'ho visto ultimamente, e tuttavia; e voi l'avete compreso adesso, e di continuo. Onde né a me par nuovo ciò che operate in mio servigio, né a voi cosa vecchia il non tenere in altra fede ne la prestante cortesia de la graziosa bontade vostra. A la nobil gentilezza de la quale prego che abbia pertanto a core il raccomandarmi al padrone per quanto io ho in animo di laudarvi al mondo.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXVII">CCLXVII</head>
<opener><salute>AL BETUSSI</salute></opener>
<p>“Laude a vostra posta”, disse un uomo famoso che si moriva di stento, a non so chi, che lo poneva in cielo con gli onori. Ch'io per me a la duchessa di Fiorenza e al Serlio bolognese ho detto a la libera che vorrei o più pane o meno animo; avvenga che, se io crescessi ne la penuria di quello o mancassi; ne l'abbondanza di questo, non mi degnarei col Durante; non ch'io m'inchinassi a veruno.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXVIII">CCLXVIII</head>
<opener><salute>AL PRISCIANESE</salute></opener>
<p>Confesso d'avere a le volte trafitto con denti satirici i nomi altrui. Né anco vado negando l'essermi fuor di modo caro la grazia di cotal sorte di scrivere; sì perché la virtù si riguardi, sì perché i tristi migliorino, sì perché mi faccio temere. Né son mai per cessare di porgere laude al bene; come però non cesso di offerir biasimo al male. E chi proverbia le lingue cattive, ingiuria il dire degli adulatori, e non il mio. Peroché sarei d'oro, e in grado, se il vero mi fosse parso bugia.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXIX">CCLXIX</head>
<opener><salute>A MESSER GIAN PAOLO, PITTORE</salute></opener>
<p>Caso che non vogliate venire a desinar con meco, subito che avrete con voi stesso mangiato, piacciavi di mettere in barca con voi il ritratto di colei che mi fa sospirare nel vederla dipinta: or pensisi se mi farebbe morire contemplandola viva. E insieme con gioia sì fatta recarete l'essempio del gentiluomo tedesco, e la imagine del così da bene avvocato, non vi scordando del quadro, u' è la bozza del signor nostro Cristo dinanzi al tribunal di Pilato. Io vi chieggo le cotali cose, non solo perché don Diego, il quale ha giudicio nel disegno, vegga che io, non ignorante in ciò, lodandovi in l'arte che fate, non ho detto menzogna; ma per conoscere Sua Signoria inclinato a porvi in opera a suo beneplacito ancora.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXX">CCLXX</head>
<opener><salute>AL MAGNIFICO MESSER MARCO ANTONIO MICHIELI</salute></opener>
<p>O mio signore e compare, grandemente in me cresce l'allegrezza mercé de l'antica mia osservanza inverso di Vostra Magnificenzia, da che non pure io conosco il merito vostro, ma tutti quegli ch'ornano il mondo d'ogni mestier di virtù sono obbligati di continuo a riverirvi con ciascuna eccellenza d'onore. Conciosia che a qualunque condizione di arte si metta in opera o l'ingegno o la mano, il vostro giudicio precede. Onde colui che viene laudato da voi può reputarsi famoso. E tanto più che il dritto e non l'affezione vi muove a commendare chi n'è degno. E sopra tutto l'architettura, la pittura e la scoltura comprende ogni sua gloria ne l'avertenze vostre acutissime. De la poesia non favello, per non parere che vi vanti in tal divinità d'accorgimento; per che in ciò io vi paia qualcosa. Or per esser voi tale devrei io insieme con gli altri virtuosi in modo lasciar memoria del vostro esser così fatto da Dio, che gli uomini non ci tenessero ingrati. E se io non ne tolgo il carico da me solo, incolpatene la modestia che me lo vieta per non vedermi sufficiente; e non il debito mio in pigliare simile impresa.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXI">CCLXXI</head>
<opener><salute>AL MAGNIFICO MESSER FEDERICO BADOARO</salute></opener>
<p>Sono stati molti gli intendenti personaggi, che mi corsero a casa subito che in renga forniste il parlamento, che vi pose in la lingua la causa del caso, che vi diede cagione di parlare in la materia, di che parlaste; per darvene cotal carico la degnità de l'officio dei savi degli ordini. Ma infra gli altri il dotto, il grato e il prudente Daniello Barbaro fu quello che, gittatomisi al collo con le braccia e al volto coi basci, fattone prima ogni possibile segno di allegrezza in se stesso, si congratulò poi con meco de l'onore e de la laude attribuitavi da qualunque senatore vi udì con sì grave sapere di giustizia e con sì alta perspicacità di eloquenzia trattaste il ciò che devevate trattare, de la quale vostra somma di comendazione e di gloria participo talmente io che me ne risento non vuo' dire al paro del clarissimo, prestantissimo e consumatissimo padre vostro, per non esser chiamato temerario da la bontade sua nel fatto de la affezione, ma quasi nel modo che se n'è risentito ogni altro di coloro che più s'intrinseca ne la di voi quotidiana amicizia. Ma se ora che vi si può dir garzone, si ode sì alte cose fuor de lo ingegno vostro, che miracoli saranno quegli con che apparirete in collegio quando moltiplicarete negli anni? Certo che non fate alcun torto a la speranza che tiene il mondo de l'esser vostro in gli studi. Né nessuno resta ingannato di quel tanto che promette la maestà de la chiara, altiera e lieta presenza vostra, e senza quale non vi dà il cielo il rispetto, con cui vi guarda ognuno, recandosi inanzi per norma lo essempio, di quella creanza, con che insegnate agli insolenti i costumi e agli imperiti la pratica del procedere in ciascuna faccenda che occorra così nel publico come nel privato. Or vivete, o giovane degno di vivere vita e immortale e beata.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXII">CCLXXII</head>
<opener><salute>AL SANSOVINO</salute></opener>
<p>Lo innamorarsi è la ricetta che usano i vecchi contra il tempo; e ha cotanta virtù il loro far ciò, che tanto ritornano giovani quanto ciò fanno; ond'io ciò faccio, perché ciò facendo mi scordo degli anni ch'io ho, con iscorno di quei che debbo passar più oltra. E però dicovi che, se bene non sono anco lasciato in secco dai fatti, che niuno si trovò mai sì sazio del cibo che non gli bastasse l'animo di assaggiare un boccone; né veruno si stuccò di vino che non ne sorbisse suso un sorso. E quando altro mai non si potesse, il vigor de la buona volontà può il tutto. Sì che abbai chi vuole, mentre che noi amiamo da maladetto senno.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXIII">CCLXXIII</head>
<opener><salute>A MESSER FRANCESCO REVESLA</salute></opener>
<p>Ebbi la vostra da Padova scrittami da voi con non meno dottrina che affezione; onde tanto vi ringrazio per conto de l'una quanto vi laudo per virtù de l'altra, e perché in virtù di quella imparo a porre in carta la penna, e per mezo di questa insegno a riverire chi lo merita. Onde poi da tali affetti ritrae l'uomo l'essere e ammaestrato e ben voluto, come ch'io mi sento amare e istimare de la bontà di voi, che quasi per trastullo de lo iscabioso studio de le leggi vi siete dato in maniera a l'arte del rassemplare in medaglia l'altrui imagine, che ho visto di sì bel rilievo la effigie de la mia sembianza, che non sono altrimenti a me medesimo simile ne l'aria del volto istesso che io mi sia a me proprio conforme ne lo essempio del vostro proprio stile. Talché, se non fuste sì come sète, iurisconsulto, vi vedrei esser qual vi dimostrate, iscultore; poi che in la somma di sì degne professioni recate in dubbio la gente, di quale una de le due arti dareste più da fare a la fama.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXIV">CCLXXIV</head>
<opener><salute>A MESSER BIAGIO SPINA</salute></opener>
<p>Ancora che tra quanti debbono convertirsi ne lo umore de le lagrime per la morte del Saracino, io sia in quegli uno; debbo io però disperarmi in ciò che la disperazione rileva nulla?</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXV">CCLXXV</head>
<opener><salute>AL PILUCCA</salute></opener>
<p>Le stanze uscite de lo ingegno di voi, messer Paolo scultore, sono degne di chi si voglia ispirito famoso di poesia. E se fino ai vostri amici ci torcono il ciglio, non vi paia strano: imperoché anco i figliuoli invidiano i padri, quando da loro sono avanzati di laude.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXVI">CCLXXVI</head>
<opener><salute>AL MEDESIMO</salute></opener>
<p>Che sì vi paia grave il non poter ritrovare chi vi abbia tolto il secreto da voi solo trovato in lo intagliare, come il marmo, il porfido, non mi pare che deviate con tanta ansietade affliggervene; conciosia che il tempo, padre de le cose ch'ei rivela, e padrigno di quelle che nasconde, vi sarà propizio in discoprirvi la verità del tutto.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXVII">CCLXXVII</head>
<opener><salute>AL MEDESIMO</salute></opener>
<p>Dite da mia parte a quei presontuosi, che disputano de la fede, che a lor pare intendere che il sacro de la Scrittura è simile a la luce del sole: che quanto più ci risplende negli occhi, tanto più la vista ci abbaglia.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXVIII">CCLXXVIII</head>
<opener><salute>A TIZIANO, SCULTORE</salute></opener>
<p>Ancora che il mio tenervi in luogo di proprio figliuolo vi sia non piccolo contratto del come mi sète a core, vorrei con altri segni ancora farvi chiaro ch'io vi amo. Peroché, oltra gli obblighi ch'io v'ho per la gentilezza dei presenti che sì spesso da Padova mi fate, son costretto ad esser vostro mercé de le virtù ch'avete ancora. Desidero di rivedere cotesta cittade, famosa per compiacere al mio animo de lo spettacolo che posson di sé fargli l'opre vostre lodate, e proprio degne che si dedichino nel tempio mirabile del Santo. Se a me, che non sono ignorante de l'arte che sa fare il disegno, si può credere, tengasi per certo che le cose che si gettano di bronzo crescono il pregio de la bontà, quando la man vostra le termina. E quella nettezza forbita da la diligenzia de lo stile, ché ciò si richiede, è sì bene fornita da voi che altro che la lode gli avanza, sì che attendete a sì onorate fatiche; raccomendandomi al Danese, spirito gentile da dovero.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXIX">CCLXXIX</head>
<opener><salute>A MESSER GIAN PAOLO, PITTORE</salute></opener>
<p>Benché la natura talor permetta che l'arte se le avvicini, sono assai quelle volte che fa vano il di lei ingegno in imitarla. Così è per certo negli altri; ma in voi tanto si vede l'arte e la natura insieme, quanto vi movete a voler che insieme si vegga e la natura e l'arte. Benché nel ritratto del gran Giovanni dei Medici, anzi da la imagine tolta dal volto di lui tosto che chiuse gli occhi, mostrate un sapere d'intelletto ammirando; imperoché a la effigie spenta ne l'ombre de la morte in virtù dei miracoli, che sa fare il pennel vostro, avete renduto i colori de la vita, tal che egli è non men simile a se stesso in la pittura di voi, che si sia conforme a se medesimo ne le rimembranze del cor mio. E quando paresse ad altri che gli mancasse punto de l'aria, corregga l'opera ne lo schizzo che di ciò serba la di me memoria ne le proprie parole. In tanto laudo la fatiga de la vostra avvertenza; e laudandola mi rallegro con la sodisfazione che sento in me medesimo circa l'immortal padre che, mercé del di voi artificio, restituisco al fortunato figliuolo.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXX">CCLXXX</head>
<opener><salute>A MESSER PAOLO CRIVELLO</salute></opener>
<p>Egli è tanto simile il parere a l'essere, che bene ispesso l'uno è preso per l'altro in iscambio, e chi ne dubitasse guardi le figure degli ignudi che Francesco ha ritratto dal <hi rend="italic">Giudicio</hi> di Michel Agnolo, e vedrallo sì fattamente crederà ch'egli sia per certo il Buonaruoti. Sì che rallegratevene, peroché il giovane in sua virtù merita onore da chi gli fusse inimico; non che amore da voi, che gli sète fratello.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXXI">CCLXXXI</head>
<opener><salute>A GIORGIO, PITTORE</salute></opener>
<p>Quando altri confessa l'obbligo, ch'esso tiene con altrui, comincia a uscir seco d'obbligazione. Onde voi, non negando quel che pure vi pare d'aver con meco, iscemate il debito in gran parte. Talché, ne lo andarlo a le volte dicendo in breve vi cancellarò de la partita.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXXII">CCLXXXII</head>
<opener><salute>A LA CONTESSA PASSARA</salute></opener>
<p>Che la bellezza debbe in sorte l'essere sopra tutte le cose vaghe grandissimamente amata, l'alma deità di quella che fa risplender voi lo dimostra; e di ciò fecer fede i miei occhi tosto che la videro in sua maestade rifulgere. Imperoché la notte, che suole velare con le sue ombre i raggi de la forma altrui, né più né meno restava dai lampi vinta di lei che se 'l sole si fusse levato contra il costume proprio, e quasi torchio sgombrate via le tenebre, che tutte l'altre isminuivano. È invero fior de la voce la beltade; avenga ch'io sento uscire odore da la parola che il dice; benché son sì chiare e cotante le grazie che le accompagnano, che il bello de la bella di voi bellezza a pena si fa conoscere per tale. Non altrimenti è sostenuta dal coro de le sue pure donzelle la divina Pallavicina Camilla, che sostengon voi nei motti soavi degli atti dolci la caterva dei celesti di voi sola costumi. Che più? Tiziano, che ritrae i tesori dal suo fare dei ritratti, prometteva il premio a chi faceva ch'ei vi ritraesse, con animo di poi presentarvi l'essempio de la vostra sopraumana sembianza. Vorrei che la nobiltà di Calavria non fusse, come ella è, singulare, e che i meriti di sì real provincia non apparisser sì magni per poter rivolgermele contra in modo con la penna che l'onor di stessa la sforzasse a rendervi al donde per via del sacrosanto matrimonio v'ha tolto. Ma, per essere ella degna de la vostra presenza angelica, la riverisco adorandola. Intanto l'onesta condizione de le virtù, che vi custodiscon l'anima, è sì riguardata da Dio sì che la vostra salute è certa.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXXIII">CCLXXXIII</head>
<opener><salute>A LIONE, SCULTORE</salute></opener>
<p>Ho due vostre lettere a me indirizzate e uno avviso in l'ultima del signor Cosimo: la prima mi avvisa che l'opera del Bagarotto fa mandarmi i ducento scudi; la seconda termina il debito in la metà; la terza poi la risolve in nulla. Il che mi ha dato incommodo, ma non dispiacere; imperoché al di voi scrivermi non prestai fede, e del ciò che scriveste ad altri non mi curai. Mi resta mo l'avere a fare col Doarte; che per essere ispagnuolo, pagarà inanzi me che se stesso.</p>
<closer><dateline>Di novembre, in Venezia, 1545.</dateline></closer></div1>
<div1 type="epistola"><head n="CCLXXXIV">CCLXXXIV</head>
<opener><salute>AL DONI</salute></opener>
<p>Se voi veniste qui ora, che la grazia d'Iddio tien sana la vita de la mia persona, forse che il vostro animo mi crescerebbe di quello affetto che vi scemò nel core la stranezza de la infermitade: che, non che riconoscer gli amici, permetteva ch'io odiassi me stesso. Sallo il Domenichi, giovane di somma bontà e virtù, quanto desidero compiacervi e in qual modo vi lodo. Egli, che vi celebra e ama, ve ne può far la fede ch'io merito che in cotal caso si faccia. Intanto non vi sia grave lo impaccio di scriverci con l'arguzia de la piacevole proprio vostra maniera, con che penetrate i petti di chi gusta la bellezza dei tratti che sono spirito degli spiriti dei concetti esplicati senza veruno scrupolo di ruido stento di parole. Onde si può ben dire che bisogna nascerci, e nascendoci aver la lingua da sé; peroché si parla stiticamente quando si va per essa a casa d'altrui. Ora, come io son vostro, dimandatene la conscienza di voi medesimo; imperò che, s'ella non è chietina, confesserà ch'io non mento.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXXV">CCLXXXV</head>
<opener><salute>AL PADOVANO, CARTAIO</salute></opener>
<p>E chi saria quello, che nel tuttavia mandare presenti ad altri non si vedesse pur ricompensare di due versi in tre dita di carta, continuasse in la cortesia con che intertenete me d'anno in anno? Niuno, eccetto voi, è di sì real complessione che il potesse soffrire. Benché la memoria ch'io ne tengo fa l'officio de la gratitudine, ch'io non ne mostro; e il mio animo, mallevadore di ciò che vi debbo, sodisfa al vostro credito con il sempre ricordarsi ch'io vi sono obligato.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXXVI">CCLXXXVI</head>
<opener><salute>A MESSER VINCENZO ROSSO</salute></opener>
<p>Come figliuol carissimo, se bene la di voi memoria è sì profonda, son certo che le cose, che già di mio si recò a mente, se le ricordano ancora; imperò la prego a farmene copia. E ciò vi chieggo non senza vergogna di me, costretto a gire mendicando i sudori de le proprie fatiche. E Dio volesse che le altre tali, e tante, che vanno disperse, fossero riposte ne lo erario del vostro ingegno; ché mi riposerei l'animo molto confuso di almeno quatrocento sonetti satirici, dei quali non ho copia veruna. Che s'io l'avessi, per essere eglino come si sa, si serberebbono per sempre. Avenga che non somigliano le tremilia stanze che di <title>Marfisa</title> ho fatto dal Marcolino abbrusciare, acciò che altri non me le dileggino forse a torto, come che a ragione aspetto la mia richiesta, rallegrandomi del già cominciare a iscontrarvi in Palazzo, ne la cui pratica è per molto risplendere l'acutezza del bellissimo intelletto datovi da la natura e da lo studio.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXXVII">CCLXXXVII</head>
<opener><salute>A MESSER ANTONIO BERNIERI</salute></opener>
<p>Duolmi del mal vostro, non meno che ciò fusse ne la tenera persona di Adria, mia figlia e anima, benché sète a tal porto ne la sanità, che posso nel fine rallegrarmene. Ma per più tosto reintegrarvi ne lo stato de la salute, ponete da parte il miniare sino al <hi rend="italic">San Paolo</hi>, che vi diede don Diego; conciosia che, se voi ci mancaste, sentirebbe il mondo la non sentita perdita del Giallo messer Iacopo, precettor vostro. Non sentita, dico; percioché il succeder voi in suo luogo, ed essendo in l'arte di sì alta diligenzia, pazienzia e intelligenzia quel che già fu egli, non ci pare che mai morisse. Hammi detto il generale de la congregazione di San Bernardo che spera di ricondurvi a Napoli; il che testimonia la eccellenza del far vostro. Onde mi piace quanto a l'onorato utile che ve ne perverrà. Duolmi poi il restare io privo de la nobile, modesta e gentile conversazione di voi, da me amato come nato del mio sangue istesso. Pure debbemi piacere che là vi trasferiate dove la voglia vi mena.</p>
<closer><dateline>Di novembre, in Vinezia, 1545.</dateline></closer></div1>
<div1 type="epistola"><head n="CCLXXXVIII">CCLXXXVIII</head>
<div2 type="epistola">
<opener><salute>AL TROMBONCINO</salute></opener>
<p>Eccovi, messer Ippolito, il dialogo che mi ha sforzato a comporre l'amore che porto a voi e la riverenza ch'io tengo al conte: imperoché, se sì poco in cotal sorte di dire son valuto in gioventù, che posso io più in ciò dimostrarmi in vecchiezza? Certo quel che in simil suggetto ha scritto il magnifico Barbaro e il Fortunio, l'un spirito e l'altro anima de le Muse, dee bastare nel mondo tutto, non che in Italia sola. Pure quando altro non sia, i miei versi saranno lo spasso dei loro.</p>
<closer><dateline>Di dicembre, in Vinezia, 1545.</dateline></closer>
    </div2>
<div2 type="poesia"><head>Dialogo</head>
<head>(Amante e Amore)</head>
<lg type="nc"><lg><l>-Ei non si vive amando,</l>
<l>Né per amar si more.</l>
<l>Che cosa è dunque il nostro stato, Amore?</l></lg>
<lg><l>-Un mal continuo, e un bene</l>
<l>Che di manna e di tosco il cor mantiene.</l></lg>
<lg><l>-Chi regge in un la lor disaguaglianza</l>
<l>Nel suo gîr variando?</l></lg>
<lg><l>-La tema e la speranza.</l></lg>
<lg><l>-Con l'una e l'altra insieme</l>
<l>Inferir vuoi che non vive chi teme?</l></lg>
<lg><l>-Tu apri il mio concetto.</l></lg>
<lg><l>-E chi spera non mor? L'hai per me detto.</l>
<l>S'è così, chi simigliano gli amanti,</l>
<l>In grado semivivo?</l></lg>
<lg><l>-Color che sognan l'allegrezza e i pianti.</l></lg>
<lg><l>-Ver è. Perché chi dorme è morto, e vivo.</l>
<l>Chi ama è in simil sorte.</l>
<l>Chi ne tien in tal vita e in tal morte?</l></lg>
<lg><l>-L'acceso e van desio.</l></lg>
<lg><l>-Spegnilo, o crudo e pio.</l>
<l>Guai se 'l facessi a l'esser vostro e al mio.</l></lg>
<lg><l>-E perché vario, Iddio?</l></lg>
<lg><l>-Perché più non sareste voi, né io.</l></lg></lg></div2></div1>
<div1 type="epistola"><head n="CCIXC">CCIXC</head>
<opener><salute>AL PILUCCA, ACADEMICO</salute></opener>
<p>Io, messer Paolo, oltra lo stupirmi del pigliare ammirazione del parervi iniquo il Franco, mi maraviglio che non discerniate il suo essere assai peggiore. Imperoché il plebeo ha in sé solo tutti i diffetti d'un popolo. Onde viene che non pure sia stolto, temerario, insolente, instabile, disutile, bugiardo, ingannatore, vagabondo, maledico, invidioso, superbo, ingrato, caparbio, tacagno, ignorante e cattivo, ma che somigli al Nicolò di se stesso.</p>
<closer><dateline>Di dicembre, in Vinezia, 1545.</dateline></closer></div1>
<div1 type="epistola"><head n="CCXC">CCXC</head>
<opener><salute>AL MEDESIMO</salute></opener>
<p>I gran maestri dànno mal volentieri ai virtuosi peroché nel beneficiargli conoscono di avere a essere laudati da loro a beneplacito, onde la conscienza che in veruna altra cosa gli stimola il fatto de l'anima, in cotal sorte di laude gli ammonisce sì che non donano da senno per non essere celebrati da beffe.</p>
<closer><dateline>Di dicembre, in Vinezia, 1545.</dateline></closer></div1>
<div1 type="epistola"><head n="CCXCI">CCXCI</head>
<opener><salute>A MESSER IACOPO SANSOVINO</salute></opener>
<p>La riprensione che mi fate circa il mio gettar via quel mondo, che mi sa male di non avere in pugno per tutto gettarlo in un giorno, mi è sommamente cara: sì perché chi non ha denari è senza credito, sì perché chi ha de la robba va a la destra del prossimo. Io mi rido da senno quando mi augurate una entrata istabile, sapendo voi che, se le piramidi di Egitto mi fusser di rendita, le farei come la mobilità erranti. Sì che viviam pure, ché ogni cosa è ciancia.</p>
<closer><dateline>In Vinezia, 1545.</dateline></closer></div1>
<div1 type="epistola"><head n="CCXCII">CCXCII</head>
<opener><salute>A MESSER GIAN FRANCESCO LATTINI</salute></opener>
<p>Ancora ch'io non sapessi là dove vi foste transferito per cagione dei raggiramenti di quella fortuna che, secondo i tempi o buoni o rei, guida nei luoghi e rei e buoni qualunque le pare nel mondo, il mallevadore che di loro stesse hanno dato ad ognuno le qualità vostre essimie, mi tennero sempre sicuro del vostro non potere essere se non in grado di speranza e di onore. È ben vero che in mia certezza di voi non sarei stato sì temerario che vi avessi desiderato, non pur creduto, a la degna aministrazione dei gravi secreti del magnanimo nostro duca; non che ciò si disconvenga a la capacità del merito per cui davvisi sì alto offizio, ma peroché è spezie di felicità la sorte di coloro che son posti ai servigi de la mirabile eccellenza del giustissimo e umano prencipe. La chiara e somma bontà del quale accresce lume a la gloria del suo genitore illustre. Conciosia che la fama dei morti padri depende molto da le virtù dei vivi figliuoli, ma inusitata, istupenda, incredibile è suta la grazia concessa da Dio al gran Cosimo e al gran Giovanni, avenga che quello si dimostra perpetuo termine di prudenzia e di dominio, e questo si è dimostrato immortal folgore del valore e de l'armi; talché bisogna che i signori e i capitani imparino l'arte del regnare da lo essempio de l'uno, e il mestiere de la milizia da gli andari de l'altro. E perché assai degli ascesi in seggio imitano nel reggere popoli la onesta maniera del fiorentino monarca, ecco il don Diego Mendozza che, in gloria dei gesti del Medico eroe, mi ricerca la testa del cavaliero magno, solo per mandarla in la sua casa in Ispagna. A causa che quel certo spirito invitto, che appare ne l'aria brava di sì altiera sembianza, col fuoco del suo tremendo isguardo, accenda in modo dì per dì gli animi d'otto di lui nepoti, dedicati da lo generoso vigore del suo sangue egregio a lo essercizio de la guerra; ché tali essi si facciano vedendola, quale egli si fece combattendo. Or, da che mi sète non men amico ch'io mi sia di me stesso amatore e così caro come l'essere di me medesimo, ringrazio la benignità del pianeta che costì collocovvi, e mi rallegro con le virtù che sempre vi ci terranno collocato.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCXCIII">CCXCIII</head>
<opener><salute>A MADONNA PAOLA SANSOVINA</salute></opener>
<p>Comare e figliuola, Iddio veramente è tanto largo donatore de le sue grazie quanto sottile inquisitore de le virtù degli uomini; e però la di lui providenzia con molti infortunii prova i loro animi, e ritrovandogli costanti gli va radoppiando i suoi doni. Sì che acquetisi il buon messer Iacopo ne lo accidente de la fabrica, che tutto risultaragli in una di quelle grandezze che lo vendicherà con la invidia. Né senza consolazione di voi, giovane eletta da la bontà vostra istessa per contento de la sua vecchiaia.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCXCIV">CCXCIV</head>
<opener><salute>A MESSER GIROLAMO ROMANO</salute></opener>
<p>Coi fiori de le barbe e coi frutti de le borse si acquetano le signore e ne la lascivia e ne l'avarizia. E chi manca di tali due cose e vuole regnar con esse, usi le spade o i bastoni. Io non dico ciò perché l'amica (che nel vederla ieri disconcia mi parse uno altare sparato) sia di quelle, ma per una certa utilità di chi tiene pratiche simili. Ma, che dee far chi ci vive?</p>
<closer><dateline>Di genaio, 1546.</dateline></closer></div1>
<div1 type="epistola"><head n="CCXCV">CCXCV</head>
<opener><salute>AL PATERNOSTRAIO DAL ROMITO</salute></opener>
<p>Rimandovi, o messer Biagio, il vostro specchio di cristallo d'Oriente, che, poi ch'io non mi posso vedere come già era, non voglio vedermi quale ora sono.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCXCVI">CCXCVI</head>
<opener><salute>AL GENGA</salute></opener>
<p>“Produce l'arbor prezioso frutti soavi, il fonte vivo acque chiare e la gran fiamma molta luce”: così dissi io subito che vidi qui con la Eccellenza del signor duca il figliuolo non meno vostro che dei costumi, de le virtù e de le grazie, onde me ne consolai, non qual comporta l'amor d'uno amico, ma come richiede il core d'un fratello, che per tanto vuol ch'io vi tenga e la conoscenza vostra in Roma e il merito vostro al mondo. Or ben vi dico che sono pure assai i debiti che mi sforzano a spignermi un tratto a far costì riverenzia a le di noi padrone e padroni. Ché, se niuno ebbe mai sì fatto obligo, io, oltra gli altri, con il senza pari Guido Baldo l'ho sì grande che, non potendo altramente mostrarlo, lo divulgo con la discortesia che gli faccio indugiandomi, e perché a tal mio dovere ci si aggiugne la volontà del veder voi, le machine edificate in sugli essempi di voi, con ogni nuova cosa appartenente a voi, piacerà a Dio che rimarrò posto d'accordo coi miei creditori. In questo mezo non vi rammento che continoviate in amarmi, ché non vi passando veruno inanzi di fama ne l'antica architettura, si può credere anco che alcuno non vi superi in la somma de la moderna affezione.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCXCVII">CCXCVII</head>
<opener><salute>AL MAGNIFICO MESSER TOMASO CAMBI</salute></opener>
<p>Se io l'ho detto nel <title>Dialogo de le carte</title>, voglio replicarlo nel terzo de le mie <title>Lettre</title>; e se non ho fatto menzione, piacemi dirvi che la reale di voi magione in Napoli tolse il modello dal grande animo che vi risiede nel petto; e le statue, che fanno al bel palazzo ornamento, appresentano le generosità di che il cor suo si nutrisce. Onde sète più splendido cavaliere che facultoso mercante. E, se nulla di valore restasse indietro, il peregrino del vostro sublime spirito lo spinge inanzi, con tanta acutezza d'ingegno che la pittura e la poesia non sanno sì perfettamente giudicare le loro istesse eccellenze quale da voi sono in le di loro maraviglie avvertite, e però aviene che quella onorate e queste premiate con la bontà, con la prestezza e con la caritade, che deveno a loro dimostrare i principi, non meno superati da voi ne la magnificenzia, che si sieno vinte dal cor vostro ne la cortesia le viltà mercantili. Onde vi ammira questo mirabil secolo, come ammirano le altre etadi coloro che sempre fecero cose degne di maraviglia. Talché è del cielo ordine e del mondo desiderio che viviate sempre, poi che in onor di Dio e in beneficio degli uomini essercitate a ognora e la persona e la mente.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCXCVIII">CCXCVIII</head>
<opener><salute>A MESSER CRISTOFORO FUCCARI</salute></opener>
<p>Così mi è caso vecchio la protezione che la Signoria Vostra ha preso de la fidanza ch'io tengo in lei, come mi saria cosa nuova che aveste fatto altramente; imperoché non fu mai in Italia chi pigliasse la cura che voi, alamano, prendeste sempre dei vertuosi che ci sono. Talché i poeti, i pittori, i musici con ogni altra sorte di letterati e di militi inchinano voi con l'animo de lo statuario Simon Bianco, uomo senza difetto di vizio. Egli, che vive di quella arte, in che sarebbe morto se le mercedi vostre inaudite non risguardassero i miracoli del suo scarpello da l'avarizia aborrito, adorandovi, come si dee, move degli altri pellegrini spiriti a darvisi in preda con tutto lo intento del core. Del che rallegratevi pure con la vostra bontade insieme; avenga che in cotale atto di magnificenzia sino ai re ponno invidiarvi. Conciosia che al dì d'oggi non si usa il soccorrere i buoni nel modo che gli aiutate voi; ma di perversare la lor miseria secondo il costume dei grandi.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCIC">CCIC</head>
<opener><salute>A TIZIANO</salute></opener>
<p>Da che voi col testimonio de le vostre lettre mi fate fede del come costì in Roma, nei luoghi più degni in la corte, a ogni proposito, che nel parlare occorre, altro non si dice che il “così disse l'Aretino”, il “così ha detto Piero”, il “così parla il flagello dei principi”, sono isforzato a credere che in tal maniera di modo mi alleghi anco Fiorenza, in la guisa ch'io tengo avviso, onde ne sento in vero allegrezza, imperoché una sì fatta sorte di autorità è pur troppo doppo la morte, non che in la vita.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCC">CCC</head>
<opener><salute>AL MAGNIFICO MESSER DANIEL BARBARO</salute></opener>
<p>È ben degno che voi, studioso di vivere con somma dignità ne la vostra degnissimamente degna republica, diate continua opera in conseguire tutti i buoni costumi de l'animo; de le cui prestanti virtù l'avete ormai sì adorno, che può la di voi grata patria isperare ancor più di ciò ch'ella se ne promette d'onore. Benché di cotal sorte di affari non men devuti che importanti si duol molto la età presente; avendo anco compassione a la futura. Conciosia che, in mentre giovate a la patria su detta, nocete agli ingegni di quei che sono e che saranno. Imperoché le cose publiche vi rimovono sì da le lettre, che il vostro bellissimo spirito non può essercitarsi con esse loro in modo che gli altrui vaghi intelletti imparino la dottrina da le vostre iscienze. Onde, patendo in ciò i dì d'oggi, per conseguente son per patirne ancora i giorni di domani. Ma è pur grande la laude che si debbe al di voi merito estremo, da che la prudenzia sacra de la vostra qualità valorosa, per benché giovane, vi destina in un medesimo tempo in tre gradi; talché bisogna di necessità che Roma vi elegga in cardinale, Vinezia in imbasciadore ed Elicona in poeta. Seria di vostro consiglio il lasciare de le infinite e belle scienze indietro in grado de le publiche illustri azioni, se la clarissima integrità del savio, giusto e prestante genitor di voi non supplisse al quanto voi imitandolo cercate di a lui scemar fatiche nel maneggio impostogli da l'amore, da la fede e da la bontà, ch'esso dimostra sinceramente, sollecitamente e gravemente a questa diva, a questa aurea, a questa unica città di Dio. E fusse pure che i magistrati e non le prelature vi tenesser per suo: ché, se ciò fosse, le Muse vi avrebber talora; ché, in altra guisa essendo, non son per rivedervi più mai.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCI">CCCI</head>
<opener><salute>A MESSER MICHELE DA VERONA</salute></opener>
<p>Due nuvoli sino a qui hanno in maniera adombrato il sereno del mio animo circa la benivolenzia di me in verso di voi, che non è potuto mai spuntar fuor raggio del lume suo; onde è parso che siamo insieme strani, e non in uno congiunti. Ma perché i venti de la verità superano a la fine quegli de la invidia, ecco che tutti due se ne sono via dileguati in virtù sola del buon Moro, le cui leali, ferme ed efficaci parole mosse dal fiato de la affettuosa caritade me l'han renduto sì chiaro, che pare che mai non si sieno comparite le nebbie. Ma perché ben m'intendiate, l'uno dei sudetti nuvoli mi teneva occupato in causa de lo amico, l'altro in debito del padrone, l'essermi posto in la mente il vostro odiare Iacopo Sansovino, e il di voi opporsi in tutto al duca d'Urbino; il che confesso essere il contrario col testimonio del pittor su detto; anzi per la fede fattamene da la disperazione che vi affligge in caso di Sua Eccellenza, e da lo averlo tocco con mano in difendere la innocenzia del valente uomo. Ma, per potere la servitù mia e il mio mezo qual cosa con quello, e ciò ch'io voglio con questo, mi vanto in vostra sodisfazione e grado di far l'ufficio ch'io debbo, sì perché amo e osservo loro, sì perché non posso mancare a la dignità di voi; che volete che altri approvi la bontà vostra più tosto che lodi l'eccellenzia de l'architettura con che fate sì alti miracoli. E di quel che prometto tosto ne vedrete l'effetto.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCII">CCCII</head>
<opener><salute>A MESSER TIZIANO</salute></opener>
<p>Io ieri vidi il buon Francesco Donato ne la pompa de la cerimonia con che i suoi consimili dimostrano nel cerchio de la piazza con le lagrime in sugli occhi de la divozione, con cui l'adora il mio animo; e nel così vederlo in mezo al maggior popolo che mai vedessi, mi è paruto vedere la maestà de la giustizia risedente in sul trono de la fede. Certo il piacere che si prova in cotal sua grandezza d'ufficio supera l'affetto di tutti i cori, nel modo ch'egli avanza di preminenza ciascuno altro; onde il gaudio è comune, come la riverenza che ognun gli debbe. Dissi col Sansovin, desinando dopo il fausto del grande spettacolo, che il non aver mai il compare fornito il ritratto de l'uom degno, gli è suto di felice sorte di augurio; imperoché era ordine su del cielo che non in capegli, ma ornato del devoto diadema se ne vedesse lo essempio che se ne vedrà tosto che l'antico amore di Vinezia, togliendovi di mano a la novella affezione di Roma, vi ci renderà così sano e così lieto, come lieto e sano ve le prestammo. Sì che venite a dar compimento a l'opra cominciata; non vi scordando, fin che indugiate il ritorno, a tener talora rammentata la mia servitù a quel gran Bembo che concorre d'immortalità con ogni secolo. Feci riverenza a la bontà sua con una lettera, e per dubitare che non le sia pervenuta inanzi, vi prego a farne un motto.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCIII">CCCIII</head>
<opener><salute>A LO ALUNNO</salute></opener>
<p>Nel vedere le ricchezze vostre de la lingua me ne maravigliai fuor di modo, ma del leggere la di voi <title>Fabrica del mondo</title> me ne sono sì fortemente stupito, che tanto di spirito non mi è rimaso nel giudicio, ch'io possa, sappia o ardisca por bocca a la laude, e così senza fine esaltarla, che in ciò si comprenda il merito de la sua gloria infinita. Ma, se solo il suono de la voce che esprime il titolo grande de l'opra magna, iscuote l'anima di chi lo sente quasi tuba e altero strepito di eroico fiato d'istromento, in che termine di stato rimarranno le menti di coloro che, datisi al suo studio, faranselo cibo de l'animo?</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCIV">CCCIV</head>
<opener><salute>A TIZIANO</salute></opener>
<p>Che Sebastiano dipintore vi abbia detto nel dargli voi i saluti che gli ho per una certa caritade de l'amistà antica mandati: “Dite a Pietro che il sapere egli ch'io son frate gli è in vece di risposta”, molto e molto di ciò lo laudo; imperoché essendo essi di chierica, come in effetto pur sono, ed egli confessando di tali in verità pure essere, merita commendazione grandissima. Avenga che chi è sì fatto, e no 'l niega, è degno di trasformarsi in chi egli vorria essere, e non può.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCV">CCCV</head>
<opener><salute>A TIZIANO</salute></opener>
<p>Altro non so che dirvi circa la frateria di Sebastiano, per il che non mi tiene più in memoria; se non che lo scordarsi ch'io gli sia stato fratello, mi dimentico ch'egli fusse mai virtuoso.</p>
<closer><dateline>Di genaio, in Venezia, 1546.</dateline></closer></div1>
<div1 type="epistola"><head n="CCCVI">CCCVI</head>
<opener><salute>AL BRUCCIOLI</salute></opener>
<p>Non è men grande la maraviglia ch'io ho del vostro por mente al procedere degli invidiosi, che si sia la malignità loro in perversare i buoni. Ecco, essi han tolto due lettere del primo libro de le mie, l'una che me ne manda il Vasto, l'altra che mi scrive Michelagnolo; e ismaniando la malvagità de la sua natura che il sì gran capitano e il sì degno scultore mi sublimassero sì alto con le parole, prima ne hanno levato i detti che più mi facevano onore, e poi datele a imprimere a Paolo Manuzio in compagnia di molte altre: come ch'io per tal villana invenzione avessi a mancare de la fama che a sua onta mi publica per ogni luogo del mondo. Sì che vendicatevi contra di lei con ridervi degli andare suoi.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCVII">CCCVII</head>
<opener><salute>A MADONNA TITA VITALI</salute></opener>
<p>Per mia fè sì che avete ragione de le querele che, secondo che mi si riporta sin da Torino, mi fate contra, allegando i cinque mesi che ho lasciato iscorrere senza mai porvi piede in casa; ché, se foste più lontana che non mi sète d'appresso ci saria anco da dire. Certo che, in l'ansia che sète voi, dovrei essere io; avenga che nel veder me, vedete uno uomo fatto in foggia degli altri uomini; ma, vedendo io voi, veggo una donna dissimile dal modello de l'altre donne. Imperoché molti ingegni agguagliano me ne la virtù; ma poche menti trapassano voi ne l'onestà. Ed è ben degno messer Tarlato, consorte vostro, di cotal vanto nel mondo. Ecco mo che Iddio, in premio di sì laudabile, di sì glorioso e di sì santo muliebre costume, fa per tale mostrarvi a dito, per quale si dee a dito mostrarvi. Onde non è maraviglia. Essendo voi infra le caste casta, e fra le buone buona, che Eugenia e Lucrezia, care e belle di voi figliuole, imitano, anzi sieno la madre loro istessa, e in la bontade, e in la castità. Certo che, se per altro non mi fusse caro l'essere d'una patria commune, mi saria carissimo, essendo voi d'Arezzo, come che sono io aretino, aggiuntovi poi il parentado che ci lega con più tenace nodo di caritade, me ne glorio del tutto. Farei menzione degli oblighi ch'io vi tengo infiniti, e massime in quel mentre che vi stetti in casa; ma, non avendone io dimostrato mai se non indegne gratitudini, per onor mio gli vado tacendo. Ma ben vi dico che s'io non temessi di non parere adulatore, direi che, se alcuna parte è in me di modestia, di gentilezza e di prudenzia, d'aver ciò imparato da le virtù dei costumi vostri divini. Ora io verrò a vedervi in due modi: l'uno sarà in luogo di visita devuta; l'altro in conto di piacere desiderato. Visiterò voi viva in carne secondo il debito, e contemplarovvi poi rassemplata nei colori qual mi diletto. Tal ch'io, incitato da sì ardente volontà, non veggo l'ora a venirci; e tanto più il bramo, quanto so che il buon Gian Paolo vi ha sì naturalmente dipinta. Ché, se aviene ch'io vi vegga insieme, non saperò a chi mi rivolgere in prima.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCVIII">CCCVIII</head>
<opener><salute>AL DANESE, SCULTORE</salute></opener>
<p>Io l'ho detto, io lo dico e lo dirò sempre che l'arte insegna più tosto a riprendere altrui che a far da sé; però prevaletevi de la propria natura. Imperoché ella non vi sarà mai sì scarsa che non ne caviate maggior utile; e, se non altro, almeno non faravvi alcun nimico per mezo de le stitichezze odiose.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCIX">CCCIX</head>
<opener><salute>AL CAPITAN FALOPPIA</salute></opener>
<p>La stampa simiglia certamente uno che, dormendo, trasanda con parole a strapiede; il quale se ne andrebbe oltra cinguettando, se non fosse renduto in se stesso da la ninfa che, standogli corcata appresso, non ci può chiudere occhio. Certo è che i loro caratteri dirieno uscio per finestra, zoccoli per pianelle e costì per colà, secondo il disordine di Michel da le Secchie; se l'avvertenza, che ne tien cura, non le stesse ognor sopra. Sì che perdonate al suo avere al nome vostro di Francesco aggiuntoci ancora il mio di Piero. E quando pur vogliate risentirvi con lei, fatele conoscere l'error suo con laudarlo; imperoché in cotal cosa di Pier Francesco ella dinota l'unione de la nostra individua fratellanza.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCX">CCCX</head>
<opener><salute>AL MORO DA VERONA</salute></opener>
<p>Per aver io più carestia di voi qui a Vinezia, che non aveste di me abondanzia là a Verona, posso dire che mi sète così avaro de la vostra presenza a casa mia come io vi fui liberale de la mia persona a casa vostra. Mi incresce che non ve ne ritorniate in sì bella città, ché almeno il ricevere de le vostre lettre sarebbe a me imagine de le di voi pitture. Che per due cause pare che mi priviate di vederle: l'una per togliermi il piacere ch'io ne piglio, l'altra quasi che ne fussi ignorante. Benché mentre penso al giovane pastore, di che il pennel vostro orna la ricca stanza di monsignor dei Martini, splendore illustre de la religione di Rodi, non desidero di più veder ritratti, sì vivamente ivi esprimeste la sembianza magnifica del Badoaro Francesco, già figliuolo degno del clarissimo e ottimo messer Giovanni, mio signore e presidio. Sì che mutate sentenzia, venendomi a vedere, se non per altro, almeno perché vi amo.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXI">CCCXI</head>
<opener><salute>A MESSER ENEA PARMIGIANO</salute></opener>
<p>Il <hi rend="italic">Dì del giudicio</hi>, che la saputa diligenzia del Bazzacco, uno dei buoni spiriti che abbia il disegno, ha ritratto da l'istoria del Buonaruoti, non è per mai sodisfare a la somma de la obligazione, che tiene a lo stilo, con la più salda, netta e morbida pratica di tratti leggiadri e dolci, lo intagliare in rame accurato e forbito. Imperò che lo starsi cotal istoria senza far di sé copia altrove, non serva il decoro appartenente a la religione che ella contiene; avenga che, dovendo essere per ordine d'Iddio il fine di tutto il mondo, è bene che il mondo tutto participi del suo tremendo e trionfante essempio. Per il che son certo che la virtù nostra in tal fatica ne ritrarrà premio da Cristo altissimo, e utile dal gran duca di Fiorenza. Sì che attendete pure a spedirvi da si santa e laudabile impresa, che lo scandolo, che la licenzia de l'arte di Michelagnolo potria mettere fra i luterani per il poco rispetto de le naturali vergogne che in loro istesse discoprono le figure ne lo abisso e nel cielo; non è per tòrvi punto de l'onore che meritate per esser voi causa che ciascuno ne goda.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXII">CCCXII</head>
<opener><salute>A MESSER FRANCESCO SALVIATI</salute></opener>
<p>La rovina de la felicità del Sansovino è stata più piccola ne la verità del caso, che non è paruta grande ne la bugia de la fama. Come si sia, egli merita infinitamente laude, poi che, nel sentire il rompersi de l'alta machina, il suo animo in ogni parte si rimase intero.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXIII">CCCXIII</head>
<opener><salute>A MESSER TIZIANO</salute></opener>
<p>Feci la riverenzia che mi imponeste al Serenissimo, la cui mansueta gratitudine mi ha comandato, in quel modo di pregar con che i grandi ci sforzano a ubidirgli, ch'io debba salutarvi in suo nome, e così faccio. Ma perché dopo i saluti soggiunse il raccomandarvisi ancora, me ne rallegro con esso voi, avenga che mi commesse l'una cosa e l'altra con affetto fraterno, e non con imperiosità dominante.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXIV">CCCXIV</head>
<opener><salute>A MONSIGNORE LEONE ORSINO</salute></opener>
<p>Egli è il vero che il far riverenzia per via di lettere, quando la distanzia dei luoghi non patisse che l'uomo il faccia in persona, è tanto uffizio dei servi quanto non si conviene cotale azione ai signori. Però non so se a un magnanimo gran maestro, come voi, si disdirebbe in gloria, de la sua istessa virtù il porre la signorile alterezza da parte, e con due versi, che tanto vagliono e nulla costano, dar grado di reputazione, diciamo, a me; che, in testimonio de la bontà che vi ammira, predico i pensieri, le parole e l'opre, per ciò che vi dimostrano al mondo lodato, alto e glorioso; avendo dispiacere del fastidio che vi dà la dispersa congregazione di quella Academia sacra che, ancora sparta, col vostro lume risplende. Ma che colpa tiene l'architetto se lo edificio che egli ordina rovina? Ecco il Sansovino, per aver fatto il modello, e non murato la machina, è rimasto iscusato del quanto n'è caduto per terra. Ma sì come dove è egli è qui rintegrata la fabrica, così dove voi costì sète è acconcio il concistoro dei peregrini spiriti; avvenga che il fondamento, le mura e il tetto di sì degno ginnasio è il di voi animo illustrissimo, il quale rappresenta in se stesso tutte le eccellenzie de le cose immortali ne la dottrina e nel valore.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXV">CCCXV</head>
<opener><salute>AL MAGNIFICO MESSER GIOVANNI CORNARO DE LA PISCOPIA</salute></opener>
<p>Che gli incantesimi, le malie e le filostroccole, con che si dice che si costringono gli uomini a perdersi dietro a l'affezione posta in le persone, che isvisceratamente si amano, non sieno altro che una certa efficacia di affabilità, che imprime la generosa indole de la magnanima gentilezza de la natura in quelle persone, dico, che meritano da Dio il privilegio del vivere, l'ho io compreso ne la magnificenzia di quella nobile maniera di creanza con che, subito ch'io vi viddi in Padova, mi rapiste talmente l'animo che non è stato più mio. Onde vengo a chiamare virtù d'arte magica la soave maniera de la cortesia che, in atto di gioconda sembianza, sa farsi le genti sue, nel modo che la vera grazia de la umanitade vostra in gesto di liberale isplendidezza si ha fatto suo me, che laudo l'ora e il punto che la Eccellenza de l'ottimo duca Guido Baldo degnò menarmi ad alloggiar seco ne la regia casa vostra, e laudando cotal punto e cotal ora, come termine e caso di mia felicitade, e venturatamente sto aspettando che, in confermazione de l'esservi, come servitor, grato, degnate d'impormi cosa che si convenga a un servo. Conciosia che nel ubidire voi mi parrà comandare a più principi.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXVI">CCCXVI</head>
<opener><salute>A DON DIEGO MENDOZZA</salute></opener>
<p>Riferii al Sansovino, oltra la passione che diede al cuor vostro amorevole lo strano di lui accidente, il come subito che ve lo fece noto la fama mandaste a offerirgli ciò che di facoltà e di favore tenete nel mondo. La quale imbasciata non gli venne a l'orecchie, perché colui che doveva fargliene non poté favellargli. Il buono uomo lagrimando, e per allegrezza de la cura, che del suo onor mostrate e per il dolore del caso con che la iniquità de la fortuna ha voluto ch'egli esperimenti l'animo degli amici più cari, mi pregò che io usassi le voci de la lingua sua medesima in ringraziarvi de la pietà e de la cortesia vostra. E dice che la sua innocenzia, che l'ha rimesso in grazia di questi Signori illustrissimi, ha fornito di consolarsi ne lo intendere che la triplice non più doppia quartana comincia in modo a vergognarsi de le crudeltà che vi affligono, che va temperando il male; onde si spera la presta e devuta di voi salute. Benché è ufficio de la natura propria, non pure il rendervi la sanitade toltavi dai di lei disordini, ma il sempre guardarvi da ogni scrupolo di infirmità umana, e il ciò che non fa ella devrieno fare le supplicazioni di tutti gli uomini rivolti a Iddio in pro de la vostra vita magnanima; avenga che vivete a beneficio di ciascuno vivente circa il dispensare al prossimo sino a le cose necessarie a voi medesimo. Ma, in quanto al giovare ai bei ingegni con lo essempio del vostro pellegrino ispirito, bisogna adorarvi conciosia che i cieli hanno infuso più virtù nel vostro solo intelletto che in mille degli altri insieme. Tal che non è scienza di studio immortale, né costume di nobiltá eroica, che non vi adorni il nome di lode e l'anima di gloria, per il che apparite signor in la splendidezza, gentiluomo in la creanza, prelato in la religione, cavaliero in la spada, poeta in la penna, filosofo in la cognizione, pittore nel giudicio, cortigiano in la pratica, commune persona in la universalità. Per la qual cosa, fra quanti vi celebrano e osservano, sono uno di quegli che vi osservo e celebro più tosto come un dio che come uno uomo.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXVII">CCCXVII</head>
<opener><salute>AL BARBARO</salute></opener>
<p>O non men dotto che magnifico messer Daniello, sappiate che gli spiriti chiari del dì d'oggi si debbono più tosto rammaricare circa i sinistri che gli perversono de la presunzion loro, che l'avarizia altrui. Imperoché la poca stima che fanno i principi de le scritture nostre, è permessa da Iddio; imperoché noi, per compiacergli ne la vanagloria, togliamo gli epiteti a Cristo, dando a sì fatta sorte di gran maestri il titolo de la clemenzia de la giustizia. E, parendoci poco quello de la maestà e de la divinità, gli aggiugniamo l'“ottimo”, “massimo” e il “superceleste” e “immortale”. Che, quando solamente se gli adulasse con la “eccellenza” e lo “illustrissimo” con il testimonio degli antichi, che mai non dierno se non del “tu” agli imperadori e ai re, sarebbe pur assai d'onoranza ai lor nomi. In quanto al caso mio, mi avveggo di meritare men punizione degl'altri, avenga che come gli altri non parlo. E ciò ricevo da la Iddio grazia, conciosia che ai signori ne ho io più tolti che dati. Sì che la mia penna e la mia conscienza in cotal colpa non merita in tutto il biasmo e la pena che meritano la conscienza e le pene tali.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXVIII">CCCXVIII</head>
<opener><salute>AL DANESE</salute></opener>
<p>È ben devuto che, essendo voi creato del Sansovino, lo testimoniate non pur con la scrittura, ma con la satraparia ancora; onde mi tempestate l'orecchie con la riprensione del disordinato spendere di casa mia, ne la cui larga abondanza di vivere si sfama il popolo e l'arte. Certo che mai non sarà vero ch'io serri a le turbe quella osteria, che gli è stata aperta diciotto anni: ché, ciò facendo, cotal fatto si attribuirebbe più tosto a falligione che a regola.</p>
<closer><dateline>Di genaio,in Vinezia, 1546.</dateline></closer></div1>
<div1 type="epistola"><head n="CCCXIX">CCCXIX</head>
<opener><salute>AL PILUCCA, ACADEMICO</salute></opener>
<p>Il consiglio, ch'io vi do nel fatto di quello asino che sapete, è che lo secondiate con le buone; imperoché le carezze sono care a le bestie, come le laude agli uomini.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXX">CCCXX</head>
<opener><salute>A MESSER GIOVANNI VECELLIO</salute></opener>
<p>La fidanza, che ho in voi, prega l'amore, che avete a me, a por da parte ogni altra faccenda, a causa di copiarmi la presente lettra; benché, senza il predetto scongiuro, so che in molto maggior cosa vi posso imporre fatica, sì sète voi in umano modo cortese, in nobile maniera gentile. È pur troppo fuor di natura grande la liberalità di quel cielo sotto l'aria del quale nacque il vostro zio Tiziano; onde pareva quasi bastare al di Cadoro paese l'avere sì alta grazia da Dio. E non pur del sacro, del pittor magno intelletto si mostra il felice luogo adornato, ma di quegli di tutti i di lui figliuoli e nipoti ancora. Talché poco ponno sperare da le stesse fluenti gli ingegni procreati da la natura in altrui, e io non saprei ciò che più mi volere nel mondo, se tenessi un figlio che vi simigliasse in bontà, che v'imitasse in virtù e che vi si accostasse in modestia.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXXI">CCCXXI</head>
<opener><salute>AL PILUCCA, ACADEMICO</salute></opener>
<p>Mi era scordato il dirvi che il mio non apprezzar punto del mondo nasce da l'essere più che certo che la robba, per goderne tosto, dà materia sino ai figliuoli di bramar la morte dei padri. Onde è forza che, mantenendo io cotanta turba con gli avanzi de la virtù propria, gli mantenga in sempre desiderare ch'io viva. Conciosia che il di me morirsi sarebbe il loro spedale.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXXII">CCCXXII</head>
<opener><salute>AL PILUCCA, ACADEMICO</salute></opener>
<p>Può essere ch'io abbi degli amici e dei nimici, così in questa parte come in quella; imperoché se la severa mia virtù a molti dà causa di amarmi e di odiarmi secondo i vizii e le virtù che mi muovono a laudar costoro e a biasimar coloro. Ma di chi mi vorrebbe a un colpo veder morto e vivo, me ne informa alcuni pezzi di pane ch'io getto via in alcune brigate indegne di mangiarlo. Conciosia che tale, che mi cacciano in casa del diavolo col bestemmiare il mio essere da tanto, che conosca la lor poltroneria, in grado de la paura, ch'essi hanno, che il mancar di me non gli faccia morir di fame, non fan mai altro, che pregar Cristo che mi mantenga vivo, onde è forza che, quel che devrieno usare per grazia del merito che appare in me, l'usino in dispetto de la tristizia, che non si nega in tali.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXXIII">CCCXXIII</head>
<opener><salute>AL SIGNOR CESARE DE LA RATTA</salute></opener>
<p>Rescrivo al cavalier da Porto, persona grave e cortese, nel modo che mi richiedete per bocca de la polizza mandatami. E per dirvi se vedete che alcuna cosa sia, veruna cosa tenga e niuna cosa io possa, andatemi disponendo come altri dispone se medesimo.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXXIV">CCCXXIV</head>
<opener><salute>A LORENZINO, CORRIERI</salute></opener>
<p>Non mi par poco che in scambio del quadro, che io spettavo del saputo Francesco Salviati, sienomi sute presentate sì buone e perfette sorti di varie fiorentine salsicce. De la cui larga cortesia di volontà buona, compar mio buono, resto io sodisfatto in un modo che ogni altra qualità di salami, avendo in sé gusto, come sapore, invidiarebbe la cotal mia sodisfazione. Imperoché anco Cicerone, scrivendo a non so che suo amico, gli avisa che, se pure vuole che vadi seco a cena, non se li manchi di cibo sì fatto. Talché, se bene non son da tanto da imitarlo ne la eloquenza, mi pare assai di pareggiar lui nel conto de la gola. State sano.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXXV">CCCXXV</head>
<opener><salute>AL PILUCCA, SCULTORE</salute></opener>
<p>Acasatevi pure, se ben vi viene; ma con persone, se non donzelle nel fatto, almeno vergini nel nome; imperoché gli uomini di matrimonio fan bene a non tòr donne visse con altri mariti; e le donne di nozze dimostrano in sé prudenzia non pigliando mariti stati appresso d'altre mogli. Avenga che queste e quegli, facendo altrimenti, si copulano insieme con pessima tristizia d'augurio. Ché, in vero, la natura non può resistere al fato che isforza le vedove a essere carnefici dei novizii consorti e spinge i vedovi a farsi manigoldi de le novizie spose.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXXVI">CCCXXVI</head>
<opener><salute>AL MAGGIORDOMO DEL DUCA DI FIORENZA</salute></opener>
<p>Che il piacere, che altri piglia in la compiacenza de le cose che ridondano in cordiale compiacimento circa le cose che importano salute a la vita di se stesso, sia una giocondità che acqueta sensi, una allegrezza che consola l'animo, e un contento che riempie la mente, l'ha compreso la mia anima, tosto che intesi da le lettre del pittor Salviati che, nel vedere la bontà vostra il ritratto mio, disse ch'io non invecchiavo punto. Il che fu a me una certa sorte di alleviamento, che parve che la mano de la natura con licenzia di Dio mi scemasse due lustri degli anni che mi ha posti in dosso il tempo, ma perché non fu mai dono che mi ricreasse gli spiriti quanto me gli ha ricreati la sì dolce, la sì grata e la sì cara parola; la soave armonia de la quale in virtù propria mi fa tornare in quella prosperità di gioventù che già qui mi lasciaste. Talché, invece de le grazie che debbo rendere al signor Pier Francesco Ricci, per essersi ricordato di me, prego Cristo che lo feliciti immortalmente.</p>
<closer><dateline>Di genaio, in Vinezia, 1546.</dateline></closer></div1>
<div1 type="epistola"><head n="CCCXXVII">CCCXXVII</head>
<opener><salute>A MESSER TIZIANO</salute></opener>
<p>Ritornandomi in su le quattro ore a casa, ecco darmisi in un tratto e la vostra lettera e la nuova de la profondata machina del Sansovino con la sua retenzione appresso: onde la giocondità del piacere da me preso nel subito vedere gli avisi di voi fu converso ne l'afflizione del cordoglio del tosto vedere gli accidenti di lui. Certo ch'io non posso ritenere le lagrime adesso che ciò vi scrivo: e non è quasi nulla: ora istimisi se io piansi quando fui astretto in tal caso a tener per chiaro ogni male. Tutta la notte in cambio del dormire spesi in andar pensando a che rio termine d'ignominio la fortuna avesse recato una persona sì virtuosa e onesta: giudicando sorte crudelmente istrana che quella opera, ch'è tabernacolo de la gloria del fratel nostro, gli fusse diventata cimitero a la fama. Io non me ne disperai inanzi che intendessi altro, per sapere che la pietosa prudenzia di questi serenissimi Padri era per più tosto riguardare a l'ottima intenzione del reale uomo, che al dove egli avesse mostrato qualche difetto di giudicio in cotal suo magistero. Conciosia che in le nostre istesse azioni niuna cosa ci usa più fraude che il proprio parere di noi medesimi. Oltra di ciò non saria maraviglia se precipitassero tutti gli edificii che oggi si fanno secondo l'ordine di Vitruvio: imperoché gli abiti de le architetture antiche non si confanno ai dossi de le moderne. Avenga che quelle sopportano il peso di tanti loro componimenti, per la magnitudine in cui si dilatavano con ogni dispregio di tesoro: ma queste non possono reggere in su le spalle dei mediocri spazii, che gli fan luogo, il carico impostogli dal rispetto d'ogni risparmio di spesa. Benché l'eccellenza di fabrica sì fatta è non meno abondante di pecunia che ampla di circuito. Ora io ritorno a ribagnar gli occhi con l'acque de l'allegrezza in virtù de la magnanima bontà degli ottimi nostri padroni, che dànno ogni colpa a la furia del fornirla, a la imperizia dei lavoranti e a la crudeltà del verno, col danno aggiuntole dai conquassi con che la scossero e ruppero i colpi e i tuoni d'alcune artigliarie poco innanzi iscarcate nel sopravenire di certe navi. E così il degno spirito, ch'è in la grazia che si stava prima, e in prigione colui che lo prese, commettendogliene la temerità del parergli ben fare, vi si raccomanda: ridendosi che, dove il vulgo mancò circa la lode meritata per l'altiero spettacolo standosi tutta intiera, supplisca il biasimo datogli da la invidia, essendone rotto un pezzo.</p>
<closer><dateline>Di Vinezia.</dateline></closer></div1>
<div1 type="epistola"><head n="CCCXXVIII">CCCXXVIII</head>
<opener><salute>AL PILUCCA, ACADEMICO</salute></opener>
<p>Se per una mentita che si gli dia, l'uomo si conduce in campo, ammazzandosi con chi è ardito di dargliene; quel tale, che mente di continuo se stesso col non dire mai il vero, devrebbe tuttavia avere un pugnale in la mano stanca e uno altro in la diritta; e, rivoltato e quello e questo inverso di se medesimo, far confessare a se proprio che cosa è il mentire ogni suo detto con la bugia de la parola sua.</p>
<closer><dateline>Di febraio, in Vinezia, 1546.</dateline></closer></div1>
<div1 type="epistola"><head n="CCCXXIX">CCCXXIX</head>
<opener><salute>AL SIGNOR CESARE DE LA RATTA</salute></opener>
<p>Io credevo che ad Euclide bastasse l'avermi tolto in gloria de le lezioni dei suoi studi il saputo e generoso capitan Gian Battista Casella, uno dei primi lumi de la milizia di Corsica; onde lo sofferivo con la pazienzia isforzata; ma, avendoci aggiunto ancor voi che sète l'onore dei napolitani ingegni, il mio non vendicarmene seco resta solo per non sapere con che armi assalirlo. Ma, per levarmi de la mente la mala volontà che gli tengo per la cagion predetta, furatigli tanto di tempo che almeno una volta la settimana di voi goda il cor mio; peroché, oltra la dottrina dei libri e de l'armi, ho sommo piacere nel ragionare de la pittura; del gran giudicio che avete in cotale arte de la poesia mi taccio, conciosia che il madrigale, che voi mi recitaste di vostro, mi ammutì sì con l'arguzie, che mi penetrarono le viscere, che laudandovene a pieno mi pare che sia un niente esaltarvene; ma, per essere la conversazione degli uomini il secondo spirito de la natura umana, e la bona creanza il primo alimento del colloquio sociale, posposto tutto il numero de le virtù di che sète albergo, desidero il sempre vedermivi appresso, imperoché mi diletto e nudrisco ne la dolcezza del nostro ragionare praticamente d'ogni cosa; sì che, con pace de l'autor celeberrimo, fate ch'io non vi perda sì di continuo.</p>
<closer><dateline>Di febraio, in Vinezia, 1546.</dateline></closer></div1>
<div1 type="epistola"><head n="CCCXXX">CCCXXX</head>
<opener><salute>A MESSER GIANMARIA FILAGO</salute></opener>
<p>Mentre che io per venir da voi stavo per furarmi a le turbe dei gentiluomini che dal cominciar del dì al finir de la sera mi usurpano la libertà de l'andarmene dove mi pare, ecco che mi si dice che vi siate amalato. Onde mi è parso strano d'avermi a trasferire in cotesta nuova stanza, dove pensava che ci godessimo di noi stessi insieme. La qual cosa sarà pure da che messer Biagio, e mio e vostro, mi dà nuova che il male se n'è andato forse a trovar qualcuno che non è degno di star sano. Verrò dunque da voi domane un tratto, spassandomi un pezzo intorno a la fornace, per cui il mezo escono i sì bei lavori di mano. È un peccato che un comune privilegio di ciascun principe non interrompe la turba, che si prevale sì de la invenzione de lo Spina e del Filago che toglie a tutti due l'utile di che vivereste da principi. Benché non meritate meno laude per l'arte da voi trovata in contrafare ogni sorte di fina pietra in cristallo, che vi facciate nel conto del pane che insegnate a guadagnare a qualunque ci si essercita.</p>
<closer><dateline>Di febraio, in Vinezia, 1546.</dateline></closer></div1>
<div1 type="epistola"><head n="CCCXXXI">CCCXXXI</head>
<opener><salute>A MESSER BIAGIO SPINA</salute></opener>
<p>È pur stato miracolo quello che ha fatto la grazia di Dio in darvi una moglie istampata nel conio del vostro desiderio. Ella è sì di punto nel modo che la imaginavate, ch'è quasi impossibile il crederlo a chi non la vedesse come Tiziano, il Sansovino, messer Gian Francesco, buona memoria, la di lui consorte e io la conoscemmo la sera che tutti insieme venimmo a godere de le vostre nozze. Lasciam da parte le bellezze, le virtù e la modestia di cotal giovane nobilitata dai costumi de la sua propria bontade, e parlisi de la pacifica condizione de la natura che si è dilettata in sì ben crearla e in meglio custodirla. È tanto fuor de l'uso feminile il non apparire mai nei suoi atti umili verun segno di alterezza, che stimo ciò una gemma quasi degna, nel pregio, come l'onestà di che ella più che d'altra cosa si adorna. Sì che potete chiamar paradiso, in quanto a la contentezza del mondo, la giocondità di compagnia sì dolce la discreta caritade de la quale tiene per pompa solenne l'esservi solamente cara. Del che per avervi in luogo di figliuoli, mi rallegro tanto che più non sarei per rallegrarmi de le mie cose istesse. E perché mi credo che madonna Lucrezia sia già del vostro seme ripiena, m'offerisco per compare.</p>
<closer><dateline>Di febraio, in Vinezia, 1546.</dateline></closer></div1>
<div1 type="epistola"><head n="CCCXXXII">CCCXXXII</head>
<opener><salute>A MESSER GRAZIANO DA PERUGIA</salute></opener>
<p>Il ricevere l'uno amico le lettere de l'altro suole recare e a l'altro e a l'uno piacere di sodisfazione, e a quello, come che a questo, e a questo, come che a quello. Ma nel presentarmisi de le vostre, a me è intervenuto l'opposito. Imperoché, richiedendomi voi di cosa che non vi posso servire, in luogo de la consolazion predetta, ho sentito alterarmi. E, se non fusse ch'io riguardo la fidanza che in me avete, la volontà che vi trasporta, e la poca che tenete creanza, forse che vi riprenderei del così a lo improviso richiedermi che io vi faccia una egloga non meno presta che ridicola. Cosa che qual si voglia principe non mi avrebbe ricerco; benché la libertà, che vedo in me stesso, tiene molto maggior privilegio. E però me ne acqueto con il giurarvi che non sarei mancato a la speranza che vi ha mosso, se lo interesse del Terzo de le mie <title>Lettre</title>, che non mi lascia tempo da respirare, non me lo vietasse del tutto. Benché è sì grande abondanzia di poeti, che poca manifattura basta a trovare chi vi componga non men comedie, che farze in suo essere, che le cose di Gigio Artemio rodigino, poeta non men famoso che pittore valente.</p>
<closer><dateline>Di febraio, in Vinezia, 1546.</dateline></closer></div1>
<div1 type="epistola"><head n="CCCXXXIII">CCCXXXIII</head>
<opener><salute>A MESSER TIZIANO</salute></opener>
<p>Né virtuoso né di carne sareste, messer Tiziano, se circa il Sansovino non vi foste in un tempo doluto e rallegrato; imperoché il caso successogli è degno di dolore e di allegrezza, da che egli fu in un tratto e preso e libero; e quel che dee ancora penetrarci col piacere nel cuore è che il poterci morir sotto gente infinita, e non aver fatto alcun male, testimonia la sua innocenzia.</p>
<closer><dateline>Di febraio, in Vinezia, 1546.</dateline></closer></div1>
<div1 type="epistola"><head n="CCCXXXIV">CCCXXXIV</head>
<opener><salute>AL CAVALIER BORNATO</salute></opener>
<p>Caro mi è stato il dono uscito di mano al mirabile artificio de la bresciana industria; e la bellezza di sì ben fatti capitoni participa di quella di cui è forbito il vostro animo. Imperoché con esso seco se n'è anco venuto l'augurio di ciò che la bontà del signor Annibal vuol ch'io speri dal duca suo, col tenere certo ciò che mi recava in dubbio, non vi ringrazio meno de l'una cosa che de l'altra.</p>
<closer><dateline>Di febraio, in Vinezia, 1546.</dateline></closer></div1>
<div1 type="epistola"><head n="CCCXXXV">CCCXXXV</head>
<opener><salute>AL SIGNOR DON LUIGI D'AVILA</salute></opener>
<p>Egli è veramente certo che, mentre vengo a confessarvi uno errore, faccio fede d'essere cascato in due falli; ecco ch'io sino a tanto che non ho visto le brevi narrazioni negli atti de lo imperadore per mano de la vostra penna, solo ero andato pensando che vi dilettaste de le cose scritte, e non che di voi fusse studio lo scriverle. Onde la imprudenzia de l'un difetto hammi spinto ne la colpa de l'altro, tal che il giudizio che mi deveva aprire gli occhi, me gli ha chiusi in modo che ho ignorato il come senza altra cognizione si dee credere che, non pure i grandi che servono con domestica famigliaritade la Maestà Sua fanno miracoli, ma i minimi, che a pena il veggono, sono miracolosi ancora. Perdonatemi adunque questo e quel peccato, se non per altro, almeno per la vergogna con che mi punisce la mia villana ignoranza: il che mettendo da canto, dicovi come che io, nel subito intendere l'esser tradotti i prefati Evangeli di lingua vostra in la mia, volsi che mi si recassero e presto. Né prima viddi la breve semplicità della pìstola (per il cui mezo il vostro candido spirito più tosto intitola a Cesare lo affetto de la buona volontà che la magnitudine de l'azioni sue), che la invidia fece in me ciò ch'ella fa in ognuno.</p>
<p>Entrato poi ne la istoria e considerando di parte in parte gli invitti andari augusti, riprendevo me stesso de lo stupore da me preso in tal conto; con ciò sia che non accade maravigliarsi di colui che altro non è che ammirazione. Io non lo laudo con le gran parole, ma con le vere; dicendo che, se bene parve che il principio di cotal guerra gli soprastesse, che in poco spazio poi si comprese ch'egli a lei sovrastava. Per certo che i di voi unichi commentari sono non meno naturali imagini dei suoi gesti, che si siano vivi esempi dei di lui sembianti le pitture del solo Tiziano. Per il che, chi gli legge vede procederlo secondo i casi, i quali ne lo accrescere la sua virtù, stimolandola, han dimostrato ne le tremende austerità di Lamagna che sono più le cose che spaventano che quelle che nuocono. Ma, perché la grandezza de l'animo non iscopre le eccellenzie che l'ornano, se non quando le difficultà s'interpongono tra la virtù e la sorte, gli impossibili eventi in sì dura provincia occorsi testimoniano al mondo le eroiche qualità di cotale incomparabile monarca, la cui fatale valorosità di prudenzia consentì sempre a la veritade, e non mai a la opinione. Onde i nuvoli de la polvere promossi dal vento mai non furono da lui tenuti per cose stampate dai passi dei nemici; né anco quegli formati dai piè dei nemici non ebbe già mai per polvere sollevata dal vento.</p>
<p>Ma, perché accade bene ispesso che quel che si teme non viene, e ciò che sì spera inganna; Sua Celsitudine, che non usa di temprare la paura con la speranza, opera di maniera in qualunque cosa gli avvenga che lo sperare non gli vien meno, né il temere non lo confonde. Sì che egli, che solo ha il cuore e l'animo degno de la sua laude e gloria, è sì proprio se stesso nel compendio, che di ciò, che ha fatto, fate; che pare, a chi lo va leggendo, d'essere dove voi foste, e nel luogo, nel quale, egli essendo, tolse e diede ciò che gli parse a ciascuno che gli operò contra e pro. Talché il buon duca d'Alba, che sì ne le vostre carte risplende, remunerato de le fatiche che si fecero conoscere dal vincitore Cesare ne la fede e nel sangue, può chiamarsi beato, come chi suol fare altramente infelice.</p>
<p>In tanto voi, commendator d'Alcantara, avete esposto in modo per bocca del vero gli immortali successi del non meno misericorde che formidabile Carlo, che si sta in dubbio qual sia più: o il piacere che egli sente di voi, sua creatura, o la gratitudine che gli monstrate voi, di lui creato. Pare mo a me che la memoria del primo Cesare, con quelle di tutti gli altri imperadori insieme, lasciando ogni altra cosa da canto, debbano fare ogni sforzo acciò si dipenni il dove dite il fiume Albis cotanto nominato dai romani e sì poco visto da loro, che, avendolo in un tempo veduto e passato, l'imperadore disonora quei tali, e così il quando disse Sua Maestade: “Venni, viddi e Dio vinse”. Con ciò sia che la superbia di Giulio attribuissi ciò che non volse attribuirsi l'umiltà di Carlo. Onde l'alma parola merita d'esser cantata nei cori sacri dai pontifici santi. Ora il suggello, che questa chiude, è il dire che lo imperadore, giunto a un termine che maggior non segue l'impresa per accrescere, che sarebbe sogno d'imperfezione, ma si muove a varcar più oltre, perché lo permette il cielo.</p>
<closer><dateline>Di marzo, in Vinezia, 1546.</dateline></closer></div1>
<div1 type="epistola"><head n="CCCXXXVI">CCCXXXVI</head>
<opener><salute>AL CAMPI</salute></opener>
<p>Come può essere, messer Bartolomeo, che un giovane, come voi da bene, abbia potuto soffrire che, qui venendo, ognuno vi vegga sempre, e io non mai? E tanto più che Ventura, quasi mio figliuolo, anco egli vi ha pregato a non partirvi senza darmi tal consolazione, né vi sete degnato a farlo. Onde vorrei bastare non a tòrvi la fama de la vertù, che è impossibile, ma in vedermi innanzi qualcuno che si appressasse ai miracoli che fate negli acciai, nei bronzi, negli argenti e negli ori: ché, se ciò potesse essere, me gli metterei intorno con le laudi, in modo che le mie parole sarieno talmente nuvoli al sole del nome vostro, che i suoi giorni diventarebbero notti. Bella cosa è il fare a me carestia di quello che le piazze han divizia! Ma io sono un poco aveduto uomo dolendomi di ciò che devrei ridermi; imperò che Salamone vincete in la prudenzia, tuttavia che lo intelletto de l'arte, che in divine opere essercitate, comporta il ricordarvi di voi stesso, non che di me, che mi notrisco del piacere ch'io sento nel comprendere l'eccellenza del vostro mirabile ingegno. State sano.</p>
<closer><dateline>Di marzo, in Vinezia, 1546.</dateline></closer></div1>
<div1 type="epistola"><head n="CCCXXXVII">CCCXXXVII</head>
<opener><salute>AL DOTTORE BARBARO</salute></opener>
<p>Messer Daniello, illustre ne la nobiltà ed eccellente in la sapienza, ancora che mi paia strano se in cambio del così spesso vedervi, sì di rado vi veggo, non me ne dolgo però, ma stupisco, come, dopo l'uffizio del magistrato aggiuntovi a la cura de l'altre vostre faccende in Padova, vi siate posto a l'opera, la quale pur troppo sarebbe a chi altro non tenesse che fare. Ecco che, oltra il porgere la vita vostra essempio di buono a tutti gli uomini, lo intelletto di voi al presente non resta di essercitarsi ne la composizione de la conoscenza di tutte le cose. Onde sapete non pur ragionare del perché la luna dopo sé lasci il sole più ch'essa veloce, ma per qual causa ella a lei s'incontraria ed egli a lei contraponsi. Voi, drizzando il volto al cielo, tutto quello di magnifico e di maraviglioso ci scorgete che la natura vuole che ci possano comprendere coloro che si rivolgono a guardare in alto con la contemplatione intenta a le superne eccellenze. Certo che a voi è noto il volubile corso de le stelle e gli occasi; a voi è manifesta la ratta celerità de la fuguce prestezza del mondo, e a voi non si cela la scienza del terrore di quei baleni che fiammeggiano senza alcun suono o romore. Né si può imaginare cosa degna di ammirazione che a voi non s'apra, se da sùbita cagione è mossa, overo per il suo ordine realmente proceda. Tal che la propria natura si compiace de lo spirito con cui andate penetrando i di lei visivi invisibilmente miracoli, del che mi gode l'animo, il quale sempre vi permane appresso con la somma d'ogni affetto del cuor mio. Sì che atendete a fornir d'acquistarvi immortalità al nome, per via non de le leggi civili, le quali comandano ai venti che soffiano, ma per mezo de le filosofiche, che insegnano a la vita ciò che debbe chi ci vive.</p>
<closer><dateline>Di marzo, in Vinezia, 1546.</dateline></closer></div1>
<div1 type="epistola"><head n="CCCXXXVIII">CCCXXXVIII</head>
<opener><salute>AL DANESE</salute></opener>
<p>L'arte e la natura, che bisogna a chi in le composizion si essercita, è molto bene adattata ne le vostre opere; ma, perché ci veggo più risplendere la virtù che nasce che quella che s'impara, me ne rallegro col vostro ingegno. Imperoché egli è chiaro che la natura comanda a l'arte, e l'arte serve a la natura. Onde l'una attende a esprimere gli effetti veri, e l'altra a formare le parole ornate; sì che piacciavi più tosto di gustare i frutti di quella, che di odorare i fiori di questa.</p>
<closer><dateline>Di marzo, in Vinezia, 1546.</dateline></closer></div1>
<div1 type="epistola"><head n="CCCIXL">CCCIXL</head>
<opener><salute>A L'UNICO TIZIANO</salute></opener>
<p>Caro compare, andate fornendo i ritratti e del figliuolo e del re d'Inghilterra, se non per altro, per utile del signore Lodovico da l'Armi, cagione ch'io di ciò vi preghi. Onde parmi vedere che egli se ne va in rovina, insieme con la grandezza in cui è diventato superbo, tal che quelle cose lo abbassano che hanno mostrato d'alzarlo.</p>
<closer><dateline>Di marzo, in Vinezia, 1546.</dateline></closer></div1>
<div1 type="epistola"><head n="CCCXL">CCCXL</head>
<opener><salute>AL MANTOVA</salute></opener>
<p>La statua, che ne la corte de la casa vostra costì in Padova avete fatta scolpire, è famosa tanto che qual si voglia principe ne sarebbe onorato. Ma quando sia ch'essi abbino caro così reale onore, imitino il di voi animo ne la grandezza, che, imparando da lui a essere splendido, di oscuri torneranno illustri. Ma son quasi niente l'eccellenzie de le cose rare e magnifiche, di che andate pomposi in vita, a paragone di quelle che vi si riserbano e preparano dopo la morte: ecco l'urna marmorea ne la chiesa, u' l'avete dedicata, che mi conferma ferma la parola in bocca; ma tutto bisogna che altri se ne porti con seco nascendoci di cuore cesareo, come ci nasceste voi, che sète più tosto re ne l'opere che dottore ne le leggi. Io sono entrato in sì degna materia parendomi di mio uffizio il parlarne, come anco è di mio debito il ringraziarvi de le scritture, che vi pregai che vedeste, tacendone; se bene il consiglio suo fu scudo de la ragione, di che si prevalse quel messer Tarlato Vitali, che per esser persona di merito, promosso me a ricorrere a voi, come l'umanità benigno e come la cortesia gentile; e però io mi diletto ne la vostra laude con un piacere che non avria mai fine, se fussi bastante a lodarvi.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLI">CCCXLI</head>
<opener><salute>A MESSER MARCANTONIO BARBARO</salute></opener>
<p>Basta purtroppo, compare magnifico, il testimonio di voi solo nel mondo per confermare a la gente che bisogna nascerci di pellegrino ispirto e di grazioso ingegno; imperoché è meno fatica il correre a lo in sù e il volare senza ale, che lo imparare cosa alcuna a chi non viene aiutato da la natura: del cui espedito intelletto tutte l'arti sono discepole. Onde alchimisti si possono intitolare coloro che presumano di farsi ciò che niuno mai non fu, né è per essere, mancando di sì provida e dotta maestra; e mal per me, se mi avevo a prevalere più dei libri che di lei. Io sono entrato in cotale proposito, bontà dei miracoli che si veggono uscire da quel pennello che la madre di tutte le cose vi pone in mano talora. Né solo in la pittura vi essercita la dote, ch'ella vi diede in le fasce, ma in gli stucchi, in la prospettiva e negli intagli; tal che, se i Fabii vi vedessero, ammirarebbero de le vostre opere, come altri ammirò de le loro; overo nel modo che il nostro secolo ammira quelle del figliuolo del re dei romani e nipote di Carlo imperadore, dell'arciduca d'Austria parlo, la eccellenza del qual principe dissegna, scolpisce e dipinge, né più né meno che gli antichi predetti. Onde, attendendo a lo essercizio de l'armi, come egli attende, ancora egli porterà di sua mano nei trionfi ritratte le soggiogate province e le terre.E voi, ne la professione propria tornando dai negozii prescritti al suo tempo a la prudenza grave, de le rare e molte vostre virtudi e dottrine, riportarete distinte in tele ed esposti in carte i siti e i paesi d'altrui. Sì che perseveri la fantasia del vostro intendimento in sì laudabili studii, se volete che la gioventù, che vi verdeggia intorno e vi pullula addosso,non si accorga de le voluptà sue e lascivie. Intanto pare a me che la prefata natura meriti biasimo e laude insieme; laude per avervi ornato del sapere imitarla, e biasimo peroché, dando ella parte de lo ingegno che vi avanza ad altri, molti sarieno stati da più e voi non eravate da manco.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLII">CCCXLII</head>
<opener><salute>A MESSER LIONE, ISCULTORE</salute></opener>
<p>Se aveste mai dubitato ch'io non vi tenesse per figliuolo, lo sdegno e l'ira, che in vero vi ho dimostrato da padre, essendovi tale perché a me sète sì fatto, non si debbe più stare in forse. Vi pareva egli che si convenisse a lo amore che vi porto, sì per l'essere d'una patria istessa, sì perché non avete pari in gli intagli, il non alterarmi nel caso di Martino? Se voi lo vedeste così mal concio nel viso, e sì disparuto ne l'aria, so che non pure non riterreste le lagrime; ma, rivoltando l'odio che tenevate seco, in chi sì crudelmente ferillo, saria forza che la propria vostra conscienza vi inimicasse con voi medesimo in tutto; e tanto più, quanto non vi fa vergogna ne l'arte, in cui imita sì bene voi, suo maestro, che gloriare vi potete, e non pentire, d'avergliene come gliene avete insegnata. Ora io revoco la indegnazione che vi tenevo, e la ripongo in colui che, in cambio di fargli paura secondo la mente vostra, gli ha tolto la vita lasciandogliene; e, revocandola, vi restituisco la benivolenza solita con dirvi che, oltre l'altre a le quali non mi è parso rispondervi, ho ricevuto due vostre; per il che piacemi darvi risposta con rendervi grazie de le medaglie rappresentanti sì naturale e da senno la imagine di Sua Beatitudine, che senza respirare respira e senza spirito si muove. Né vi crediate che la fama de la tazza d'oro, che fate al gran Ferrante Gonzaga, non mi abbia sì bene dissegnata in parole che, quale ella è, io non vegga. Ma per chi si dee fare cose uniche, se non si fanno a personaggio come lui singularissimo? Attendete pure a sodisfare con l'opere vostre miracolose a sì mirabile cavaliere, che altro pro e altro onore ne andrete ritraendo che non vi stimate o credete. E caso che vi venga in proposito il basciargli in mio scambio la mano, fatelo; perché non gli è discara la riverenza con cui lo riverii da che nacque.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLIII">CCCXLIII</head>
<opener><salute>A LIONE, ISCULTORE</salute></opener>
<p>Perché chi è in ciascun lato con la mente, non si ritrova in alcun luogo con l'opere, potria essere ch'io avessi la medaglia, ma per interponercisi il ghiribizo, che vi manda vagabonda la fantasia, no 'l credo. Ma è pure felicissimo ingegno il vostro, ed egregio; ma non è maraviglia che sia tale, essendoci nato in cotal modo, imperoché la natura si è dilettata in lui. Onde gli ha dato in un tratto ciò che non gli poteva mai dare lo studio che, sì come Iddio, senza imparare cosa alcuna, le sa tutte; così ella, che partecipa de la sua potenza, vi ha fatto chiaro in vostra arte; né sì tosto vi occorre in mente un lavoro, che lo ponete in opera; e più è la invenzione difficile, più presto in facilità la fornite. Onde togliete il credito a la maraviglia di sorte che altri si resta nel vedere i vostri miracoli come non fusse stupenda.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLIV">CCCXLIV</head>
<opener><salute>AL IOVIO</salute></opener>
<p>Io non so, vescovo reverendissimo, qual sia maggiore, circa il caso de la di me naturale imagine, o il desiderio vostro in averla, o la volontade mia in mandarvela. Certo che in cotal cosa vi rimango superiore d'assai, imperoché il numero glorioso di coloro, che alluminano il presente secolo con lo splendore de le proprie sembianze, non resterà di niente scemo ancora che seco non si connumerasse il ritratto che chiedete a me, che mi reco a reputazione lo essere di ciò richiesto; avvenga che, senza altro testimonio d'opera ch'io mi abbi composto o componga, solo nel vedermi collocato in la nobile casa vostra, tra il vivace commerzio di cotanti famosi spiriti, non sono per mancare di fama già mai. Onde, tosto ch'io possa disporre il pennello di Tiziano, farò sì con la istanzia de la fraterna possibilità, che più non me l'avrete a richiedere. In tanto ringrazio il cielo che mi ha fatto nascere al tempo che ci nasceste anco voi; ché, se in altra età ci nascevo, mi era quasi un non esserci in niun giorno nasciuto; mi terrei certo un nonnulla, se la penna con cui fate eterno chi n'è degno, non mi facesse parer qualche cosa. Due vite hanno gli uomini illustri al dì d'oggi, e una morte a gran pena; essi vivono in virtù di natura, e per vostra; ma s'avanza il potere di voi sopra il suo: imperoché date al nome ciò che non può dar ella a la carne. Onde la essenza, che viene da voi, non pur manca nel modo di quella, che deriva da lei; ma risuscita coloro che si moiano, non altrimenti che il vostro calamo fusse lo iddio de la immortalità che ci perpetua. Intanto il vero si vanagloria seco stesso, si è egli ne le vostre istorie osservatore de le cose che narra. Tal che l'azioni di questo e quello avvenimento, né da la grandezza de lo stile, né da la parzialità de l'affezione non vengono in verun proposito accresciute, né sminuite. Tal che chi legge loro, così può giurare che sia, come voi scrivete che fu. Onde sino agli essempi di tutti quegli che, per meritare d'esser riveriti ne la pittura, qual meritarono in la vita, se ne rallegrano. Ed essendo così, mi reputo per favor divino che la copia de la mia effigie, insieme con le di cotante persone ammirande, debba partecipare de la grazia infusagli da la frequenza dei laudabili onori.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLV">CCCXLV</head>
<opener><salute>AL BUONARROTI</salute></opener>
<p>Signor Michelagnolo, lo Anselmi messer Antonio, veramente lingua de la vostra laude e anima de la mia affezione, oltra il farvi riverenzia in nome di me, che vi adoro, scuserà né più né meno la importunità ch'io vi uso per il desiderio estremo d'alcuno dissegno di quegli di che sète così prodigo al fuoco, e a me tanto avaro. State sano.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLVI">CCCXLVI</head>
<opener><salute>A MESSER MICHELE DA VERONA</salute></opener>
<p>Il presente dei carpioni, che il Moro, dipintor da bene, mi fece porgere da lo ischiavoncello vostro, è suto più grande che non deveva esser piccolo, mercé dei quadragesimali digiuni che fa il Concilio a Trento, onde i poveri pesci non possono lasciarsi vedere in cotesta città a lor modo. Sì che tanto sono più ve ne ringrazio, quanto meno pensavo d'averne.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLVII">CCCXLVII</head>
<opener><salute>A MESSER PAULO PELLUCCA</salute></opener>
<p>Io vi ho detto, pare a me, altre volte che il parere è sì vicino a l'essere, che bene ispesso l'uno è preso per l'altro in iscambio: e chi ne dubitasse guardi le figure degli ignudi che Francesco ha ritratto dal <hi rend="italic">Giudizio</hi> di Michelagnolo, e vedrallo sì fattamente che le terrà per cose del Buonarruoti istesso; sì che rallegratevene, peroché il giovane merita onore da chi gli fusse nimico, non che benivolenza da voi che gli sète fratello.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCXLVIII">CCCXLVIII</head>
<opener><salute>A TIZIANO, PITTORE</salute></opener>
<p>Il marchese del Vasto è morto non di flusso o di vomito; imperoché da la ferita, che la giornata di Carignano gli diede ne l'animo, è nato il suo fine. Ella, che fece capo tosto che il signor Doarte e il comandator Gironi, per ordine di Cesare, presero cura di tutte le rendite di Milano, l'ha mandato sotterra. Certamente le insolenzie de la ambizione di cotal cavaliere sono state incomparabili, come anco l'eccellenze de le virtù senza pari; ma perché la sua gran fortuna causò la superbia di quelle, e la sua real natura essequì la prestanzia di queste, merita d'esser pianto in comune.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCIL">CCCIL</head>
<opener><salute>AL DUCA DI FIORENZA</salute></opener>
<p>Ancora che le penultima, che si degnò scrivermi la Vostra reale Eccellenza (alora ch'io ottenni la lettera al veceré di Napoli in giovamento altrui ), mi dica: “Non restare, occorrendo a te proprio e agli amici tuoi, la nostra opera di richiederci; peroché, amandoti noi di cuore, non potiam se non compiacerti”; sino a questa carta è fatta rossa da la vergogna che mi rinfaccia la presunzione con che vengo a impetrare misericordia da la innata bontà di voi, non per l'amico, ma per me stesso, ché tale è colui (non sendo reo) per il quale supplico il gran duca di Fiorenza: a ciò, mutata la giustizia in equità, consideri in che stato si trovarebber gli uomini, se la pietà di Dio fusse minore. Ma io (che mi reputo di più laude l'esser tenuto temerario in tentare la salute altrui appresso di voi, principe ottimo, che non mi terrei d'infamia l'acquistar nome di modesto non la tentando), per mitigarvi l'animo quando pure vi paresse di castigare in me sì imperiosa sicurtade, interpongoci l'ammiranda presenzia del padre vostro mirabile; eccovelo in la presente medaglia, e vivo e vero; peroché il Danese, allievo del Sansovino, per mio ordine, oltra l'averlo tolto da la impronta del suo naturale aspetto, ha fornito di ritrarlo da quello che vero e vivo stassi nel petto del conte di San Secondo e nel mio. Onde vi scongiuro, e per il valore che anco risplende in sì altiera imagine, e per la fama che sonarà in eterno il suo gran nome nel mondo, e per la gloria per cui in virtù sua si è fatta immortale, a por mente non al ciò che si possa aver commesso d'errore un mercante (conciosia che gli andari dei solleciti negozii loro hanno in sé una certa natura d'avarizia, che anco i leali e i diritti si potriano quasi punire per fallaci e per empii), ma a quella umile e presta ubidienza ch'egli, il quale costì non ha da perdere altro che la disgrazia vostra, ha dato con la istessa persona al cenno d'un minimo di voi comandamento, e pur sapeva che gli emoli, gli invidiosi e i litiganti sono simili ai nuvoli che adombrano così spesso il lume del sole.</p>
<p>Ma, ritornando al caso, dico che Augusto al tempo suo promesse gran somma di pecunia a chi gli dava ne le mani un malfattore molto a lui odioso; la qual cosa intesa, il delinquente, per consiglio di se medesimo, se ne venne a lo imperadore dicendo: “Sodisfammi con il premio istabilito, ch'io ti meno colui che brami”; onde, avistosi Cesare che egli era quel desso, non solo gli fece pagar ciò che fu di sua parola, ma per caro il ritenne, sì gli piacque la fiducia che sì fatto uomo dimostrò ne la clemenza de la maestà di lui. Or vediam mo se Francesco Lioni, che non è (credo io) di simil sorte, avendo avuto più rispetto a la volontà di voi, principe, che a la sua vita, a la sua facultà e al suo onore, da la vostra mansuetudine, ne le cui braccia si è gettato sì presto, merita venia. Io vi giuro, signore, per quella divozione in cui vi tengo, che il povero infelice vi adora in maniera che, mentre la colpa de la mia molta pazzia mi ha tenuto in vostra disgrazia, che il tormento datomi da la mia propria conscienza per ciò è suto avanzato dal flagello con che egli di continuo mi ha percosso per mano de la severissima reprensione; e, parendogli pure male che io, che son pur dei servi di voi, patissi, mi è ito sempre porgendo di grosse quantità di denari, senza mai averne voluto somma alcuna in rendita. Che più? Ne l'opra intitolatavi èvvi una lettera al predetto, per via de la quale mi congratulo seco de l'allegrezza presa da lui nel vedere riconciliata con la Vostra soprana Altezza la isviscerata servitù mia. Sì che, con pace dei creditori, i quali nel rimborsare il loro non debbono carcargli adosso altra croce, tengo per fermo che Vostra Signoria illustrissima sarà non meno riguardatore de la fede, che egli ha in lei, che de la giustizia e de la causa; onde, restituito in manco strana fortuna, terrà per caso d'una nuova felicitade l'avere esperimentato in sì duri casi la benigna natura del padron nostro magnanimo.</p>
<closer><dateline>Di aprile, in Vinezia, 1546.</dateline></closer></div1>
<div1 type="epistola"><head n="CCCL">CCCL</head>
<opener><salute>AL DOTTOR MOROSINI</salute></opener>
<p>Subito che mi fu data la seconda vostra lettera cambiai in allegrezza la vergogna che mi facea sentire la negligenza del non aver risposto a la prima. Conciosia che sì fatto errore è stato causa ch'io mi certifichi e del quanto sia grande l'affetto, con che mi ama il clarissimo messer Marcantonio, e del come è senza pari la mansuetudine di voi, veramente ottimo gentiluomo. Onde posso rendermi sempre sicuro che, rispondendo e non rispondendo a quante carte sète mai per mandarmi, che quel caro sarovvi servitore e amico, che ora pur so ch'io vi sono. Ma, per esser voi una divina composizione di grazie, mi par superfluo lo aggiungervi quelle che debbo rendervi per il dono dei carpioni di già e per i cedri adesso. Basta a me d'aver goduto de la loro preziosa sustanzia secondo che desideravate ch'io ne godessi. In tanto mi laudo del nostro magnifico Barbaro, se fece con Vostra Signoria la scusa che a la sua gentilezza imposi, e ho pazienzia essendosene scordato.</p>
<closer><dateline>Di luglio, in Vinezia, 1546.</dateline></closer></div1>
<div1 type="epistola"><head n="CCCLI">CCCLI</head>
<opener><salute>A MESSER GIANFRANCESCO VOLTERRA</salute></opener>
<p>Se la umanità, dolce sustanzia degli animi generosi, non sapesse, sì come egli è uffizio de le sue bontadi, il sovvenire a le necessità e al pericolo de l'uomo, veramente quella, di che sète composto voi, potria molto bene insegnarle, e di ciò fanno testimonianza gli utili e gli onori che tutto dì cavano le mie e indegnità e miserie da la protezione che avete presa di loro. In fine l'essere o buono o cattivo è senza dubbio di nostro arbitrio; ma, perché non è tale inverso di me, che gli son servidore, colui che, in nove mesi, non si è degnato far porre innanzi a Sua Eccellenza il ritratto nel quale l'ammirando Tiziano ha superato la miracolosa perfezione di se stesso? Cesare, che è quasi un dio, di bocca propria impose agli ambasciadori veneziani che in nome di lui chiedessero in grazia a la Signoria l'avermi quel riguardo che meritava l'amore portatomi da la Maestade Sua; ma dubitasi però che la mia virtù non sia per esser cara al nome di sì gran duca, nel modo che è grato il servigio di tale a la persona di Sua Altezza? Sono più permanenti le memorie altrui che le servitù d'altri. E, in quanto al quadro, il re di Francia, dico, si fece restituire da Momoransì, idolo del suo affetto, la imagine che di mio il detto gran contestabile gli aveva tolto per tenersela, la quale riposta tra le cose più degne, me ne premiò realmente; come si sia, io mi acqueto di quello che è impossibile a la natura ch'io tengo. Perciò che ognun che serve lo splendido signor nostro è a me padrone.</p>
<closer><dateline>Di luglio, in Vinezia, 1546.</dateline></closer></div1>
<div1 type="epistola"><head n="CCCLII">CCCLII</head>
<opener><salute>A MESSER DANESE</salute></opener>
<p>Io non ringrazio colui che, in vero, contra la turba di tanti maligni mi ha diffeso in l'onore; imperoché egli dee ringraziar me di tale uffizio, avenga che la innocenzia mia gli è stata materia di essercitar la bontà sua.</p>
<closer><dateline>Di novembre, in Vinezia, 1546.</dateline></closer></div1>
<div1 type="epistola"><head n="CCCLIII">CCCLIII</head>
<opener><salute>AL PELUCCA, ACADEMICO</salute></opener>
<p>Ho visto il sonetto fatto da voi in grado mio contra l'autore dei versi i quali mi lacerano, più tosto con la pessima volontà de la malizia, che con l'efficacia de lo stile; e mentre ve ne ringrazio vi avvertisco (caso che mai più vi avvenga il pigliar l'armi per me) che dite a quegli, che mi confermano plebeo, che tanto onoro io la bassa origine mia quanto essi vituperano la nobiltà de la loro.</p>
<closer><dateline>Di decembre, in Vinezia, 1546.</dateline></closer></div1>
<div1 type="epistola"><head n="CCCLIV">CCCLIV</head>
<opener><salute>A MESSER CESARE DA LA RATTA</salute></opener>
<p>Come più vi parla lo Alberti di me, ditegli che, in cambio di maravigliarsi ch'io non abbia niente di entrata ferma, si stupisca del mio avere una gran copia d'uscita mobile. Per ben che la lode del vivere miseramente del suo avanza il biasimo di chi con gran commodo si mantiene con le cose altrui.</p>
<closer><dateline>Di decembre, in Vinezia, 1546.</dateline></closer></div1>
<div1 type="epistola"><head n="CCCLV">CCCLV</head>
<opener><salute>A TIZIANO</salute></opener>
<p>Noi tutti vi aspettiamo ista sera a cena, a la quale dee essere anco il Sansovino, con quel messere, che tanto parla che infastidisce il piacere, che, inanzi pasto, mentre si mangia e poi che s'ha goduto del cibo, si pigliano insieme gli amici. Ben che è degna cosa de l'altrui modestia il tollerar ciò; imperoché, essendo i lunghi ciarlamenti prole dei vecchi, è forza che eglino si trastullino coi lor figliuoli.</p>
<closer><dateline>Di decembre, in Vinezia, 1546.</dateline></closer></div1>
<div1 type="epistola"><head n="CCCLVI">CCCLVI</head>
<opener><salute>AL MEDESIMO</salute></opener>
<p>Quel signore già tanto amato da voi, e ora sì poco riverito dal mondo, fornisce di chiarire ognuno con le sue furie di parole contra, dirò, di me, e non d'altri. Conciosia che l'uffizio dei grandi dee più tosto tirare a sé i virtuosi coi premi che spaventargli con le minacce, de le quali fo io meno conto che uomo che sia, avenga che ci nacqui con animo di persona libera, e non con temenza d'uomo ischiavo.</p>
<closer><dateline>Di decembre, in Vinezia 1546.</dateline></closer></div1>
<div1 type="epistola"><head n="CCCLVII">CCCLVII</head>
<opener><salute>A MESSER ALESSANDRO ALBERTI</salute></opener>
<p>So che gli ammonimenti dei vostri consigli, quanto al tuttavia persuadermi ch'io risparagni, sono da figliuolo e d'amico; ma, per aver sorde l'orecchie in ciò, dicovi che mi disporrei a ubidirvi col salvare denari secondo il vostro intento, se io fussi cassa e non uomo, ma essendo uomo e non cassa faccio conto che lo spender sia un por da canto.</p>
<closer><dateline>Di decembre, in Vinezia, 1546.</dateline></closer></div1>
<div1 type="epistola"><head n="CCCLVIII">CCCLVIII</head>
<opener><salute>AL NOSTRO SIGNORE</salute></opener>
<p>Due gravi spezie di passioni mi hanno cruciato l'animo sino a qui: una per conto de la devuta gratitudine, l'altra in rispetto de la debita religione. Io, tuttavia, che ho sentito le cose imperiali ed ecclesiastiche in travaglio, me ne sono forte attristato; imperoché a quelle mi tengono i benefizii ricevuti, e a queste mi rivolge l'interesso de la salute ch'io spero. Ma ora vuole la sorte che a le predette cause ci si aggiunga la terza, per mano de le cortesi mercedi di cui mi è suto largo (oltre il magnanimo suo figliuolo Ottavio) il veramente principe di buona intentione duca di Piacenza; tal che non odo mai bugia che affermi un minimo pregiudizio del grado de la vostra fatal Beatitudine, che non me ne risenta in tutti quanti gli spiriti, come che ciò fusse il vero. Onde io, non potendo con altro vendicarvi contra le pessime volontadi altrui, ho intitolato la presente tragedia, in l'istoria degli Orazii e dei Curiazii, a Paolo; non per imitare l'unico Tressino, che dedicò quella di Sofonisba e di Masinissa a Leone, ma sono stato ardito in far ciò in onore de la felicità che vi augura adesso (che militate in gloria del trono apostolico) la vitoria riportatane dal gran giovane, per la qual cosa Roma non solo confermossi ne l'altezza de l'antica sua libertade, ma si rimase regina di quella Alba, che voleva diventarle imperatrice. Certo Iddio mi ha spirato lo ingegno circa il comporre sì egregio suggetto nei frangenti di sì duri tempi. La di lui providenzia l'ha permesso acciò che vi pronostichi il trionfo che dee ritrar Carlo dei luterani nel modo che Orazio ritrasse degli albani: ecco la materia tratta dei romani, e voi romano sète; il caso successe in accrescimento del re loro, e voi a loro sète non pur tale, ma tre volte sì fatto. Sì che favorite un sì propizio anunzio col prender l'opra con lieto fronte, se non per altro almen per darvela io, che in esser fervido ecclessiastico non cedo a la essenza de la istessa Chiesa: e fanno di ciò fede, insieme coi <title>Salmi</title> e col <title>Genesi</title>, che di mio si legge, e la <title>Vita di Gesù Cristo</title> e la di <title>Maria Vergine</title> e la di <title>Tomaso d'Aquino</title> e la di <title>Caterina santa</title>: volumi da me composti quando si giudicava, per i tradimenti usatimi da la corte, ch'io più tosto dovessi scrivere il ciò che mi dettava lo sdegno, che il quanto mi consigliava la conscienza. E le bascio quel piede fortunato, che dee conculcare la efferità degli ingiusti.</p>
<closer><dateline>Di genaio, in Vinezia, 1547.</dateline></closer></div1>
<div1 type="epistola"><head n="CCCLIX">CCCLIX</head>
<opener><salute>AL DUCA D'URBINO</salute></opener>
<p>Che la Vostra non men costante che prudente Eccellenza nel caso di quella memoria abbia conversi i dolori per lei sentiti in gli onori da lei meritati, è cosa che vi adorna del titolo d'una compiuta laude; imperoché l'acerbitade fiera de la doglia resta vinta da la splendida virtù de la fortezza. Ecco voi, che sapete che i pianti son più tosto alimento de la simplicità dei plebei che alleviamento de le avversità dei signori, avete converso il cordoglio de le lagrime ne la pompa de l'essequie; la cui reale splendidezza è tanto solenne ne lo apparecchio, quanto sublime il debito per il quale ella si prepara; e perché nulla manchi, ecco l'orazione, che in ciò si convien, e ne la isquisita lingua di quello Isperone, che insegna favellare agli inchiostri e iscrivere a le penne. Il grande uomo (così travagliato in la mente, come desideroso di compiacervi) viensene a voi quasi scorta de lo imbasciadore che, per in tutto ricrearvi il cuore, ora vi mandano i padri veri di questa suprema republica. La veramente di voi amica lor mansuetudine invia al di voi conspetto il clarissimo Badoero Federigo, giovane non pure ottimo e grave, ma ne le virtù e nei costumi degno di ammirazione e di laude. Costì se ne viene la sua gentilezza e bontade, con bella e chiara caterva di sapienti spiriti; tra il numero eletto dei quali risplendono con fiamme di greci, latini e volgari lumi il Manuzio, il Coccio e lo Amalteo. Onde pare che non solo la benignità del senato veneto, ma quella di tutto il presente secolo venga a consolarvi e a confortarvi in grado e pregio di colei che in stile divino e angelico è ora decantata in cielo da la Pescara e dal Bembo; le cui anime, e immortali e sante per fatale consenso e ordine, poco prima il trasferircisi de la eccelsa consorte vostra, ascesero là suso quasi in un tempo e insieme, per vederla e riverirla nel paradiso, ne la maniera che l'hanno vista riverire e venerare nel mondo. Sì che, non potendo voi in la somma di sì impensato successo rallegrarvi, acquetatevi al manco.</p>
<closer><dateline>Di marzo, in Vinezia, 1547.</dateline></closer></div1>
<div1 type="epistola"><head n="CCCLX">CCCLX</head>
<opener><salute>A MESSER ORAZIO VECELLIO</salute></opener>
<p>Che Lucrezia sia stata, da tutte quelle madonne che raddoppiarono l'ornamento de le vostre nozze, tenuta per giovane pudica, non è maraviglia, se bene pare cosa incredibile. Imperoché una publica meretrice non è mai buona femina se non quando il caso la conduce in luogo dove sono moltitudini di fanciulle di onesta fama e castissima. Allora esse, rimirando il volto loro ne lo specchio de l'altrui continenza, sono rimorse dal rossore de la vergogna talmente che non ardiscono di muovere pur un cenno che più che pudicamente non paia; sì che è degno di laude colui che le invita ai conviti e ai balli, dove intervengono le figliuole e le sorelle, non che le nipoti e le parenti.</p>
<closer><dateline>Di aprile, in Vinezia, 1547.</dateline></closer></div1>
<div1 type="epistola"><head n="CCCLXI">CCCLXI</head>
<opener><salute>AL SIGNOR PAGGETTO</salute></opener>
<p>Conosco ch'io uso atto di temerità entrando a scrivere a Vostra Signoria, io non dico questo perché quella non sia l'umanità del mondo, ma per causa de le occupazioni che vi predominano, bontà de le occorrenzie postevi innanzi dal caso del vecchio sire e da la assunzione del nuovo re, ben che gli oblighi, ch'io tengo con la cortesia di voi, e la speranza, che ho negli uffizii che sempre fate in grado di chi ricorre ai vostri favori, mettendo da parte ogni modestia, mi sforzano a pure scrivervi, e insieme con sì fatta lettera a mandarvi una quantità dei ritratti de l'altissima Maestà di Adoardo. Io, acciò chi l'adora essulti ne la sua gloria e perché chi non lo riverisce si crucii ne l'angonia de la propria invidia, ho fatto imprimere sì bella somma de le di lui celesti imagini e divulgatole per Roma e per Italia, in segno de la gloria di cotal principe, dato da Dio agli uomini per salute e pace loro; ed è certo che, sì come mostro il suo volto ammirando in le medaglie, che anco mostrarò i suoi gesti famosi ne l'istorie; e, così facendo, il buono Antonio Deni, il gentile Filippo Obi e il prestante signor Pagetto rallegransi d'aver beneficato me, che sarò vostro in eterno. In tanto conferma ciascuno d'Inghilterra divoto che si devria, non ci essendo l'Aretino(<foreign lang="lat">acerimus virtutum ac vitiorum demonstrator</foreign>), da voi ministri del gran regno d'Anglia farne fare uno a posta perché egli solo basta a tenere acceso lo splendido nome del sire vostro in queste parti, sì che degnasi la mansueta gentilezza, che vi adorna l'animo, di far sì che siano visti i di lui essempi da la grata innocenzia de la Maestà Sua medesima. E perché più se ne truovi abondanza tra voi, ecco che anco de la stampa vi faccio cordialissimo dono, e, senza altro più dire, le bascio la mano e la inchino.</p>
<closer><dateline>Di maggio, in Vinezia, 1547.</dateline></closer></div1>
<div1 type="epistola"><head n="CCCLXII">CCCLXII</head>
<opener><salute>AL SIGNOR FILIPPO OBI</salute></opener>
<p>Il capitano Gianandrea Bromo, sollenne tromba nei meriti de l'altissima corona inglese e ardente amatore di voi altri gran maestri de la corte di quella, nel basciarvi la mano in nome di me, vostro isviscerato per sempre, potrà far fede del quanto tengo d'obbligo con la caritativa virtù di voi, mio padrone in perpetuo. Egli porta di molti ritratti del re Adoardo impressi, i quali ho messi in luce nel mondo come reliquie de la divozion mia inverso de la Maestà Sua. Vagliami adunque il favor de la vostra gentilezza a far sì che il felice garzone abbia care le imagini angeliche de la istessa divina di lui sembianza; aspettando di legger poi ciò che saprò scriverne a pieno, da che l'adoro quasi mio nume terrestre.</p>
<closer><dateline>Di maggio, in Vinezia, 1547.</dateline></closer></div1>
<div1 type="epistola"><head n="CCCLXIII">CCCLXIII</head>
<opener><salute>AL MARCOLINO</salute></opener>
<p>Mi è suta carissima la vostra lettra; mi è ben dispiaciuto lo intendere come chi voi sapete giuri a tutte l'ore di non mi avere offeso; imperoché mi credevo che gli paresse pur troppo lo errore de l'avermi non ragionevolmente ingiuriato, senza aggiugnerci il peccato del sacramento, che egli falsamente fa circa il mai non mi aver fatto ingiuria.</p>
<closer><dateline>Di maggio, in Vinezia, 1547.</dateline></closer></div1>
<div1 type="epistola"><head n="CCCLXIV">CCCLXIV</head>
<opener><salute>A MESSER ALESSANDRO</salute></opener>
<p>Corvino, in ogni cosa spirito generoso ed elegante, nel veder io lo schizzo di tutto il <hi rend="italic">Dì del giudizio</hi> del Buonaruoto, ho fornito di comprendere la illustre grazia di Rafaello ne la grata bellezza de la invenzione; in quanto poi a lo esser cristiano, conviene ch'io circa il licenzioso procedere del suo pennello mi rinstringa ne le spalle amichevolmente. Adunque un Michelagnolo stupendo ne la fama, un Michelagnolo notabile ne la prudenzia, un Michelagnolo essemplare ne la bontade ha voluto che la invidia dica ch'egli mostri in cotale opra non meno impietà d'inreligione che perfezione di pittura? È possibile che l'uomo più tosto divino che umano abbia ciò fatto nel maggior tempio di Dio, sopra il primo altare di Gesù, ne la più degna cappella del mondo, dove i cardini de la Chiesa, dove i sacerdoti reverendi, dove il vicario di Cristo, con cerimonie catoliche, con ordini sacri e con orazioni intrinseche, confessano, contemplano e adorano il suo corpo, il suo sangue e la sua carne? Se non fusse empia la similitudine, vantarei me di giudizio nel trattato de la Nanna, preponendo la modestia del mio avvedimento a la trascuratezza del suo sapere: poi che io in materia impudica e lasciva non pur uso parole avertite e costumate, ma favello con detti inriprensibili e casti; ed egli nel suggetto di sì alta istoria mostra i santi e gli angeli, quegli senza veruna terrena onestade, e questi privi d'ogni celeste ornamento. Ecco i gentili ne lo sculpire, non dico Diana vestita, ma Venere ignuda, le ricoprono con il gesto de la mano le parti che non si scoprono, e il circonspetto ingegno, per istimare più l'arte che la fede, non pure non serva il decoro nei martiri né in le vergini, ma rilieva in modo i rapiti per i membri genitali e virili, che farien non che altro chiuder gli occhi per vergogna ai postriboli: ne le mura d'un bagno delizioso, e non in le facciate d'un coro superno, si richiedeva la libertà del far suo, e però disse non so chi che saria meglio il non credere che, credendo in tal maniera, iscemare la credenza in altrui. Benché l'eccellenzie di sì estreme maraviglie non ne rimangano impunite, conciosia che il lor miracolo proprio (in quanto a la menda datagli dai fedeli) è morte de la sua istessa laude. Ma può il gran maestro risuscitarle il nome col fingere di raggi di sole le virilità dei beati, e di fiamme di fuoco quelle dei perduti; ché ben sa egli che la bontà fiorentina sotto alcune foglie d'oro asconde la impudicizia del colosso in publica piazza locato, e non posto in luogo sacro e aperto. Potria essere che il nuovo pontefice, con pace di Paolo, imitasse Gregorio; il qual volse più presto disornar Roma de le superbe statue degli idoli, che tòrre, in virtù loro, la riverenzia a l'umili imagini dei santi. Perché le anime nostre han più bisogno de lo affetto de la divozione, che del piacere che porta seco la vivacità del dissegno. Un simulacro di gloria è per drizzargli questo secolo nel tempio de la posteritade, se il prestante uomo coregge le figure iscorrette come che ho detto di sopra, e gliene renderà grazie, insieme con la natura, il pianeta che gli è suto largo del mirabile dono de lo sculpire e dipingere. Ma quando sia che lo immortale intelletto si risenta udendo ciò che scrivo, lo tollerarò con dire che nel fatto di cotal cosa è meglio dispiacere a lui parlandone, che ingiuriar Cristo tacendone.</p>
<closer><dateline>Di luglio, in Vinezia, 15471.</dateline></closer></div1>
<div1 type="epistola"><head n="CCCLXV">CCCLXV</head>
<opener><salute>A MESSER ALESSANDRO ALBERTI</salute></opener>
<p>Sapete voi perché non dirizzo la volontà nel fatto del procacciarmi una ferma entrata da vivere? Per cagione de la pertinacia che tiene in sé la natura del desiderio; il quale è certo una ansia tanto ingorda in suo essere, che sempre quel che pur vorrebbe segue, e non mai ciò che è impossibil d'avere lascia andare. Onde favola insin di se proprio si fa colui che, nel bramar le gran rendite, nulla di bene non ottiene.</p>
<closer><dateline>Di agosto, in Vinezia, 1547.</dateline></closer></div1>
<div1 type="epistola"><head n="CCCLXVI">CCCLXVI</head>
<opener><salute>AL CAPITANO GIAN BATISTA</salute></opener>
<p>Mi parrebbe offendere quello amore che voi a me portate da padre e io a voi porto da figliuolo, non vi scrivendo adesso che l'occasione me si appresenta; non affettando però con alcun modo di cerimonia il come mi sono rallegrato de le galee che vi ha dato in dominio il magnanimo di Capua priore; le cui opere e la cui fede sono veramente degne de la grazia e del benefizio de l'ottimo e cristianissimo Enrico, il che è piaciuto a ognuno che, deposto il rancor de la invidia, ama e osserva quella sorte di valentigia e prudenza che si vede risplendere in qualunque cosa si volga l'animo e la virtù di sì gran cavaliere. E, non che gli avversari del regno e del nome gallico, ma i mari propri e i liti confonderansi negli essiti de la navale sua milizia perfetta. Se mai vi accade in qualche laudabil proposito di basciar la mano a Sua Eccellenza in grado de la divozion ch'io gli tengo, fatelo, ché ve ne supplico; e, caso che facendolo vi paia che le sia caro il di me adorarla, vedete di ottener in mio pro una parola calda appresso di Sua Maestade, la mansueta gentilezza de la quale, insieme con il buon contestabile ancora, ha graziosamente accettate le lettere che già le mandai. Ora ei viene al servigio del padrone di Vostra Signoria, e mio, messer Batista, fattura e anima del nostro maggior fratello Priscianese Francesco. Il giovane, leale negli intrinsechi dei secreti e dotto nel carattero de la penna, era in non poca stima in Piacenza, come anco a la giornata sarà per suoi solleciti affari del generale Strozzi. Altro non dico di lui, imperoché a voi, che l'amate, come io, basta accennarne. Il Sormanno con il cuore suo tutto quanto vi si raccomanda e saluta.</p>
<closer><dateline>D'ottobre, in Vinezia, 1547.</dateline></closer></div1>
<div1 type="epistola"><head n="CCCLXVII">CCCLXVII</head>
<opener><salute>A MESSER TIZIANO</salute></opener>
<p>Ho, in presenza d'alcuni gentiluomini, detto parte di ciò che merita quello isciagurato, più tosto pessimo che pazzo; e se non fusse stato il rispetto del sacramento, il quale esser debbe sino dagli infideli riguardato, procedevo più oltre che in parole. Benché il difetto vien da la colpa di eccetera, imperoché, s'egli si portasse secondo che richiede la bontà paterna, con altre pratiche si verrebbe a intertenere; ma il tutto si coglie al nascere buono o cattivo; sì, come scrivo al cavalier Rota, avenga che la malizia de la sozietà no 'l consente. Me felici coloro che non hanno figliuoli; e beati quegli che, avendone, femine e non maschi gli veggono. Del che ringrazio Iddio, poi che in laude e in grazia sua due me ne ritrovo, Adria e Austria, la cui innocenzia viva pure, ché Cristo mai non vien manco di aiuto a chi in lui spera, come spero io e sperarò sempre.</p>
<closer><dateline>Di settembre, in Vinezia, 1547.</dateline></closer></div1>
<div1 type="epistola"><head n="CCCLXVIII">CCCLXVIII</head>
<opener><salute>AL COCCIO</salute></opener>
<p>Gran rumore è quello di voi altri dotti nel caso de l'arte; né altro tutto dì odesi che le superstizioni di cotal cosa, e se mentre di lei si disputa si dimandasse ciò ch'ella è, quegli che più ne dicono meno ne saprebbon rispondere. Ché invero l'arte è una nativa considerazione de l'eccellenze de la natura, la quale se ne vien con noi da le fasce; quella poi che si impara è bene arte, ma inlegitima, ché non bastarda si può dire l'usata dai ragni ne le composizioni de le tele loro: del che non tocca Orazio, imperoché pregiudicaria a le avvertenze dei di lui precetti, conciosia che il bel giudizio è figliuolo de la buona natura; insomma chi rubba l'arte dai libri per insegnarla a noi, è simile a colui che compra i frutti per rivendergli. Oltra di questo, l'arte senza la natura confassi ad un bergamasco industrioso (disse il <title>Dialogo de le corti</title>), il quale tiene in mano gli strumenti del suo essercizio, ma non ha dove potergli adoperare; per la qual cosa simiglia il sarto che, non avendo drappo né altro da tagliare inanzi, riporta le forbici in bottega. State sano.</p>
<closer><dateline>Di settembre, in Vinezia, 1547.</dateline></closer></div1>
<div1 type="epistola"><head n="CCCLXIX">CCCLXIX</head>
<opener><salute>AL PREFATO DI MANTOVA</salute></opener>
<p>Io vi prego, con quel cuore ch'io posso, a non più darmi biasimo ne l'azioni che mi pare di pur meritar laude. Confesso che potevo ischifare la violenza fattami dal re, che qui rappresenta il suo oratore, quando io lo viddi con quei sei insieme che me disarmato assaltorno con tutte l'armi. Certo ch'io me fermai (come il Vernagallo pisano e il Foresta fiorentino, gentiluomini e mercanti, testimoniano a qualunque gliene dimanda), perché lo schifarlo mi pareva inriverenza e lo aspettarlo debito. È ben vero che, avvedutomi del tristo animo di lui, stava a me il guardarmene, e non lo feci; avvenga che più mi parve onorevole il pericolo di mostrargli il viso, che la viltà del volgergli le spalle. E avendo a la fine fatto cosa degna de la natura mia, mi parrebbe di vostro giudizio il dire ch'io avessi più obligo a la virtù che a la vita. Per tanto rimanetevi di più favellare contra l'ardire che hammi più tosto attribuito nome di giovane che scusa di vecchio.</p>
<closer><dateline>Di novembre, in Vinezia, 1547.</dateline></closer></div1>
<div1 type="epistola"><head n="CCCLXX">CCCLXX</head>
<opener><salute>AL MAGNIFICO BARBARO</salute></opener>
<p>Messer Daniello, credo che le carte mie, per parervi di qualche spirito il dir mio, piaccino lunghe a l'amore che a me portate; ma forse brevi al giudizio che in voi tenete. Come si sia, io talvolta non iscrivo più oltra, perché quando le lettere si convertono in proemi conviene che chi le riceve abbia tanta volontà di leggerle, quanto colui che le manda piacere che le sieno grate. E a Vostra Signoria mi raccomando, e al dottore Zentani medesimamente.</p>
<closer><dateline>Di novembre, in Vinezia, 1547.</dateline></closer></div1>
<div1 type="epistola"><head n="CCCLXXI">CCCLXXI</head>
<opener><salute>A MESSER GIOVANNI ALEXANDRINO</salute></opener>
<p>Io, rispondendo in poliza al vostro avermi fatto dire da Bortolo a bocca che non sentiste mai piacere più dolce che ne lo intendere il rabbuffo con che estinsi la lingua maligna di quegli invidiosi pessimi che, in tenore di voci insolenti, cercavano di sminuire gli onori rari de l'unico Tiziano, zio vostro, attribuendo a la buona sorte e non a la gran virtù di cotanto uomo il grado e il favore che tiene appresso la Maestà cesarea; benché i come lui vertuosi devrieno salariare cotale ispezie di genti, peroché, se non fusse la invidia, non sarebbero in la fama la metà di quanto gli fa esser la laude. Ma, se la più strana felicità che sia è quella di colui che gode nel vedere altri infelici, che nuova crudeltà di vivente morte crediam che patischino alcune figure da casse ne la certezza de la dimestica famigliaritade sua con lo imperator beato? Risolviamo pure che, se una simile sorte di genti meritasse grazia alcuna, a lei si converrebbe, avenga che lo invido pare più tosto degno di misericordia che d'ira.</p>
<closer><dateline>Di novembre, in Vinezia, 1547.</dateline></closer></div1>
<div1 type="epistola"><head n="CCCLXXII">CCCLXXII</head>
<opener><salute>A PAVOLA SANSOVINA</salute></opener>
<p>Madonna comare, messer Tiziano non mi disse cosa nuova circa l'arguzie del vostro ingegno, nel dirmi che, dicendovi egli non so che de lo spendere che io faccio più che mai ismisuratamente, rispondeste che non poteva essere altrimente, avendo io da mantener da lor pari l'Adria e l'Austria, alludendo il nome de l'una e l'altra mia figliuola a le due così gran province, benché, in quanto a me, sempre paio in tutte le cose un monstro così di fortuna come di virtù; onde ieri feci ridere più che di cuore il capitano Faloppia, compar mio: standoci noi insieme a la finestra, un fiato d'alcune legne verdi, che a dispetto loro voleva che ardesseno non so chi mi sta di sotto, ci accecava da maledetto senno, ed esclamandone l'amico, io gli dissi: “Poi che gli incensi degli altari non mi aprono il naso de la divinità attribuitami con la soavità, ecco che i fumi dei camini mi chiudono gli occhi de la ignoranza ch'io confesso con il fetore”. Sì che ridete de la mia baia, nel modo ch'io mi stupii de la vostra arguzia.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXIII">CCCLXXIII</head>
<opener><salute>AL VERNAGALLO</salute></opener>
<p>Messer Giambattista, non pur cari, ma preziosi sono i biscotti venuti da Pisa, vostra nobile patria e antica. E tanto più di tal cibo vi ringrazio, quanto più gli ha avuti per grati don Giovanni Mendozza, a la cui Signoria ottima ho fatto di lor partecipe. E quasi che non credevo la lor venuta sì presto, sì perché i corrieri non possono carcarsi di tante some, sì per la inondazione de la diluviata pioggia in tutto il paese. Insomma è bella cosa il promettere, se ben s'osserva tardi; e anco il negar subito non è mala, conciosia che il presto dire sì o no isganna il chiedente e il richiesto; ma pulcherrima e dolce è quella mano che, mentre dice sì, ti porge in un tratto. Lodo dunque voi per amico verace poi che, non solo in le frascarie, ma ne le importanzie prima date che impromettiate.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXIV">CCCLXXIV</head>
<div2 type="epistola">
<opener><salute>AL BARBARO</salute></opener>
<p>Da che la Vostra Magnificenzia, o messer Daniello, si degnò ascoltare il sonetto che vi recitò Gasparo Colonna, il quale mi trasse de l'intelletto il proprio merito de la duchessa d'Urbino, piaceravvi anche leggere questo, che vi mando in mio nome e non di persona incognita, come vi fu letto il sopradetto. Per la qual cosa il di voi giudizio, non persuaso da l'autorità d'altri né da la intelligenzia propria, restò di lodarlo apieno e di biasimarlo in parte. Imperoché la fama, che tiene l'uomo in la virtù di che fa professione, lauda l'opere sue senza che le si veggano. E per l'opposito quelle di colui, che non è in credito ancora che sia di bello ingegno, si biasimano prima che altrimenti si guardino. Ma eccovi i versi.</p>
<closer><dateline>Di dicembre, in Vinezia, 1547.</dateline></closer>
    </div2>
<div2 type="poesia"><lg type="sonetto"><lg type="quartina"><l>Cerchi me, per la traccia del mio pianto.</l>
<l>Chi vuole un uom trovar converso in fiume,</l>
<l>E circonfuso da quel denso fume,</l>
<l>Ch'esala il cuor dal foco suo cotanto.</l></lg>
<lg type="quartina"><l>Ma cibo dolce e nutrimento santo</l>
<l>D'ogni mio spirto e d'ogni lor costume</l>
<l>Son l'acque su de l'uno e l'altro lume,</l>
<l>E vien dal lagrimar ch'io viva tanto.</l></lg>
<lg type="terzina"><l>Ch'anco le frondi, anco i fiori, anco l'erbe</l>
<l>Risurgan liete, con la pioggia a gara,</l>
<l>E fansi in tale umor fresche e superbe.</l></lg>
<lg type="terzina"><l>Benché ho la vita umanamente cara</l>
<l>Per lodar Giulia in sue durezze acerbe,</l>
<l>D'impietà larga e di clemenza avara.</l></lg></lg></div2></div1>
<div1 type="epistola"><head n="CCCLXXV">CCCLXXV</head>
<opener><salute>AL FOSSA</salute></opener>
<p>Signor Gioambattista onorando, Tiziano, così fratello a noi, come noi siamo a lui, vi ha detto il vero dicendovi che non altrimenti meno la vita allegra che, se pure adesso le ciocche de la barba mi spontassero dal mento nere nel modo che mi pendano giù de le tempie tutte bianche, io ciò faccio perché mi pare, ciò facendo, vendicarmi col tempo, prendendo in burla i suoi anni, nel modo che mi vendico con la fortuna con il disprezzare le sue grandezze. So bene che la satraparia filosofica mi darà titulo di pazzia, affermando ch'io manco al decoro de la gravità che sputa tondo e de la prudenza che parla adagio; s'ella il fa, datele il torto. Imperoché non è pedagogo che si lasciasse scappar di bocca che io sia leggieri, vedendomi rilucere ne la vivezza di così strenua complessione; né manco mi terrebbe goffo nel caso del farmi beffe del mondo, con il tuttavia timore di Dio. Con ciò sia che i giovani debbono aver sempre cura di guardar la vita, e i vecchi di salvar l'anima; del resto poi tener quel conto de le cerimonie senili, che ne tengo io. Avvenga che i vecchiardi, i quali si ridono de la vecchiaia, insegnano ai giovanastri a disbertonarsi de la gioventudine. A me pare che, ogni ora ch'io mi essercito nel vagabondo garzonesco, che il peso de l'etade diventi scemo di più di mille libbre; tal che le mie spalle a pena sentono il carico di così bestial soma. Vo pensando a una comparazione che si confacci con ciò che io paio in quel mentre che una massara di venticinque caratti mi si attraversa tra i piedi: alla fè bona che, nel comparirmi innanzi una di queste matotte di latte e di grana, i miei sensi, i miei spiriti e le mie viscere se ne risentono, e risentendosene si ravivano, e ravivandosi si dirizzano, e dirizzandosi si raccendono come che un ceppo non ispento in tutto tosto che il fiato de lo istrumento che soffia comincia a tempestarlo col vento. Onde, montatoci suso, simiglio un tronco che, quanto altri dissegna tagliarlo per iscaldarsi al suo fuoco, ispunta foglie e virgulti. Non negano i buoi platonici che, <foreign lang="lat">semel in anno</foreign>, sino ai decrepiti non possino lussuriare un colpetto; ma io, per me, stessi senza accoccarla quaranta volte il mese a questa e a quella ancilla, mi terrei arcispacciato; e vi giuro, per il santo segno de la benedetta eccetera, che, ne lo scrivere le parole, ch'io dico, eccotene qui una, anzi due, sì al corpo de lo intemerato Cupido, tal che mi è forza a far pausa, e subito che parto da loro verrò a voi. Or, tornando al proposito, nel consumar io con una de le tante il matrimonio, dissemi ella: “Va' e fiditi dei vecchi poi tu? Baie a chi crede a la vostra comedia che dice ch'eglino sono gli eunuchi del tempo. Che cosa dura, che novella soda; fareste il meglio di pensare a la morte”; e io a lei: “Animetta mia, il pensamento dei vecchi al morire è il cavallo suso il quale corre le poste la morte per sotterargli più presto, e il non mai pensarci è il feudo che gli anni pagano a le giornate del vivere loro”. Sì che, e dopo pasto e inanzi cena, a straora e a straotta, non ne perdo una; e tutto causa la sanità ch'io ottengo da la grazia di Dio e dal dono de la natura. Qual giovane è quello che non si possa chiamar vecchio essendo infermo? E qual vecchio, che non si debba tener giovane essendo sano? Mi era scordato il dirvi che, se una tintarella d'ebano nei pendenti peli scancella due lustri da la faccia; quanti son quegli che ne depenna la ispensieraggine da la fantasia? Duolsi il pittore unico e sopradetto, che mi è giunto sopra, leggendo il passo, dove attribuisco la valitudine del far quel fatto a la sanitade, imperoché né stomachi, né fianchi, né renelle, né gotti, né male gallico, né risipilie, né altro stroppio il molesta, salvo il torto fattogli da colui che, senza punto rizzarsi, continuamente risiede; ché, se in tal maniera intervenisse a me, la balia, che latta la bambina natami pochi dì fa, non sarebbe venuta ora qui per i denari che le debbo, e ben ne vado io se non me ne nasce de l'altre; non restando perciò di sempre andar drieto ai piaceri, perché il vecchio innamorato è un giovane senza furore. E la chiudo con dirvi ch'io, che non tenni mai odio a uomo alcuno in gioventù, non posso tenermi di non amare tutte le donne in vecchiezza.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXVI">CCCLXXVI</head>
<opener><salute>AL MEDESIMO</salute></opener>
<p>Ancora che basti la Magnificenzia di messer Daniello, spirito divino, a fare l'uffizio, che sa Vostra Signoria, con la Sublimità del principe, sarebbe un raddoppiarmi l'onore e l'animo, se il buon padre suo ne le parlasse in suo scambio, anzi sarà meglio che io levi le fatiche in far ciò a l'uno e l'altro con l'andarci io medesimo; però che questi signori, che odano la mia lingua, che leggano le mie opere e che veggano il mio cuore, sanno ch'io talmente laudo, celebro e adoro la giustizia, la equità e la clemenza de la loro illustrissima, serenissima e santissima repubblica, che non mi si può mancare di favore particolare, non che di grazia lecita.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXVII">CCCLXXVII</head>
<opener><salute>A MESSER BIAGIO SPINA</salute></opener>
<p>Poi che i giudicii dei molti astrologi, che dite ne la poliza, affermano la morte del papa questo anno, per esserci ormai pochissimi giorni dei suoi fatti, non so che dirmi, se non che morendosi pure, darà di se stesso la buona mano a la morte.</p>
<closer><dateline>Di casa e di dicembre, in Vinezia, 1547.</dateline></closer></div1>
<div1 type="epistola"><head n="CCCLXXVIII">CCCLXXVIII</head>
<opener><salute>AL SIGNOR GUIDOBALDO</salute></opener>
<p>Duca, idolo non finto de la mia verace affezione publicamente divota inverso i meriti de la Vostra Eccellenza magnanima, egli mi pareria fare una sorte di nuova ingiuria al compar Tiziano, anzi al cuore di lui proprio e a l'animo, se non vi notificassi come furono veramente estremi i ramarichi, l'esclamazioni e i pianti, con i quali il leale di voi servo fece compagnia ai lamenti, ai gridi e a le lagrime che, ne lo udire la falsa fama de la morte che vi si attribuiva, mi consumarono quel tanto de la vita che mi ha ristaurato del vivere il non essere già vera una così nefanda menzogna. Onde è ben dovere che la vostra senza pari benignitade consoli la mente di sì mirabile uomo con il premio di alcune parole di quelle che solete ispendere per coloro che amate. Ma perché egli è me, e io sono lui, sapendo il bene che a tutti due volete, aviamo per ottenuta la grazia; la quale consiste in raccomandarlo a Farnese, nel fatto del benefizio che, ancora che sieno gli anni che il papa lo diede a le sue fatiche, non lo aiutando due vostre righe, l'avrà persona che demerita più che il gran pittor non merita. Tosto che accennate il cardidinale di voi cognato ne reuscirà buono lo effetto; peroché Sua Signoria revendissima e illustrissima gliene ha promesso con fede di non mancargli. Intanto il bello ispirito d'ingegno se ne va da lo imperadore che a sé lo chiama; e pur oggi gli sono suti dati i danari e gli altri commodi per il viaggio; né sì presto sarà tornato qui da Sua Maestà, che eccolo costì da Vostra Eccellenza a sodisfarla in tutte quelle cose che la volontà che ne avrete comandarà a la virtù di lui, che ciò più che altro desidera.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXIX">CCCLXXIX</head>
<opener><salute>A TIZIANO</salute></opener>
<p>Non Apelle, né Prassitele con quanti altri già scolpirono o dipinsero imagini o statue di qualsivoglia principe o re, si può vantare d'aver mai ricevuto premio d'oro e di gemme che in parte aggiunga a quello che la virtù vostra eccelsa riceve da la Maestade Sua altissima: ne l'essersi solamente degnata di chiamarvi a sé, in sì gran fragmenti di tumulti, facendo più stima di voi che di quante leghe o trame gli ordina contra il mondo. Ed è pur vero ch'egli (il qual fa fede a la invidia di non volere per mezo de le pitture e dei marmi equipararsi agli iddii, si contenta di essere solamente dipinto e sculto nei cuori e negli animi dei prudenti e dei buoni) solo per compiacere a la vostra unica virtù lasciasi rassemplare dal suo inimitabile stile; sì che andate a lui, e quando che gli sarete ai piedi, adoratelo dopo il di voi essere, in nome di me ancora.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXX">CCCLXXX</head>
<opener><salute>A LUI</salute></opener>
<p>Un paio di fagiani e non so che altro vi aspettano a cena insieme con la signora Angiola Zaffetta e io; sì che venite acioché, dandoci continuamente ispasso, la vecchiaia, spia de la morte, non gli rapporti mai che noi siamo vecchi. Imperoché, trasformandola tutti due con la mascara de la gioventù, non è per sì presto accorgersi del carico nostro degli anni; i quali di maturi tornano acerbi, quando gli attempati gli vanno vivendo piacevolmente. Venite via adunque, e se lo Anichino vi vuol far compagnia, mi sarà caro carissimo.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXXI">CCCLXXXI</head>
<opener><salute>AL SANSOVINO</salute></opener>
<p>La più facile cosa che sia è lo ammonire altrui. Ecco, il prosperoso ne la sanità dà il modo di vivere al miserabile ne la infermitade con una ricetta del quasi nonnulla; ma buon per il medico se, caduto in egritudine, sapesse così giovare a sé, come si presume far giovamento ad altri. Quel che io voglio inferire è che, se il mio animo fusse de la vostra complessione, in la zecca, saria di mio più danari che non ci sono di vostro. Sì che bene valete.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXXII">CCCLXXXII</head>
<opener><salute>AL MEDESIMO</salute></opener>
<p>Io piglio in buona parte il vostro riprendermi ne la facilità che trovano le meretrici nel venirsene in casa mia; ma la menda, che in ciò mi date, procede più tosto d'amore che da prudenzia; conciosia che, come ho detto più volte, tale sorte di femine tanto son modeste e costumate quanto stanno in commerzio con le donne costumate e modeste. L'onestade a pena è pudica nel modo che elleno diventano caste in quello ispazio di tempo che tra le da bene conversano. Onde, se ci dimorassero sempre, tuttavia si manterrebbono tali quali sono quelle che ai miei servigi stanziano in casa con meco.</p>
<closer><dateline>Di dicembre, in Vinezia, 1547.</dateline></closer></div1>
<div1 type="epistola"><head n="CCCLXXXIII">CCCLXXXIII</head>
<opener><salute>A MESSER TIZIANO</salute></opener>
<p>La copia di quel <hi rend="italic">Cristo</hi> e vivo e vero che voi portate a lo imperadore, mandatami questa mattina di Natale, è il più prezioso dono che mai re desse per mancia a qualunque più gli si mostri in favore. Di spine è la corona che lo trafigge, ed è sangue il sangue che le lor punte gli fanno versare; né altrimenti il flagello può enfiare e far livide le carni, che se l'abbia fatte livide ed enfiate il pennello vostro divino ne le immortali membra de la divota imagine; il dolore, in cui si ristringe la di Gesù figura, commuove a pentirsi qualunque cristianamente gli mira le braccia recise da la corda, che gli lega le mani; impara a essere umile chi contempla l'atto miserrimo de la canna la quale sostiene in la destra; né ardisce di tenere in sé punto di odio e rancore colui che scorge la pacifica grazia che in la sembianza dimostra. Tal che il luogo u' dormo non par più camera signorile e mondana, ma tempio sacro e di Dio. Sì che io in orazioni son per convertire i piaceri e in onestà la lascivia. Del che l'artificio e la cortesia vostra ringrazio.</p>
<closer><dateline>Di genaio, in Vinezia, 1548.</dateline></closer></div1>
<div1 type="epistola"><head n="CCCLXXXIV">CCCLXXXIV</head>
<opener><salute>A MESSER FRANCHINI</salute></opener>
<p>Savio è il vostro amico; tanto che da cotale saviezza sua devriano imparare a non esser pazzi i suoi simili. Egli che di poeta e di scultore faceva professione, avedutosi che ne l'andar dietro ai marmi e dinanzi agli inchiostri, da questi ritraeva un poco di pane senza laude de l'artificio, e da questi non so che udienza circa l'ingegno ridicula; ne le faccende degli avvocati si essercita, con sopportazione del Petrarca e di Fidia, che dal suo essempio tolgasi in nota a quel che appigliar si debba chi, ne l'una e ne l'altro, se lo becca e inghiotte.</p>
<closer><dateline>Di gennaio, in Vinezia, 1548.</dateline></closer></div1>
<div1 type="epistola"><head n="CCCLXXXV">CCCLXXXV</head>
<opener><salute>AL GRANVELA</salute></opener>
<p>Non Anniballe a Roma, non Alessandro al mondo, non i giganti al cielo usâr mai bravura che agguagli quella che fa lo imperadore non con le genti, non con gli apparecchi, non con l'armi; ma con l'avere senza altro strepito mandato qui per Tiziano a ciò lo ritria. O non è atto di tremenda considerazione questo? Egli è sì terribile e diabolico che in suo secreto mette in fuga l'animo di chi non l'ama, di sorte che il drento a la porta degli inferi è per assicurarla a pena. Or, ponendo da parte l'altre cose, è stato bellissimo testimonio de la virtù il vedere, subito che si seppe la richiesta del pittor divino, correre le turbe a popolo per essere de la sua arte partecipi; e chi quadri, chi tavole e chi di ciò che si gli è trovato in casa, isforzarsi di comperare a gran prezzo; imperoché son certe tutte le persone che la Maestade augusta accomodarà di modo il suo Apelle, che non degnarà più mai essercitare il pennello se non in grado di lei. In tanto quel Carlo quinto, riguardato da Dio con istupore degli uomini, si compiace nel consentire che le mie spalle portino un peso di pacienzia al paragon del quale era di piume il carico del sofferire di Giobbe; conciosia che pochi giorni durò il tormento degli infortuni di lui e la passione degli stenti di me va in infinito; e perché? Per sei quattrini di pensione ch'io avanzo; cosa indegna de l'avarizia mercantile, la quale fa usura dei denari, e non dà a costo le promessioni a coloro che ne vanno morendo con isperanza d'averle. Or vergognasene chi lo consente, e chi non ci provede, come sarebbe a dir Cesare che, nel potere il tutto, par che nulla possa; da che le molte lettere di lui a Milano sono senza construtto e rispetto.</p>
<closer><dateline>Di genaio, in Vinezia, 1548.</dateline></closer></div1>
<div1 type="epistola"><head n="CCCLXXXVI">CCCLXXXVI</head>
<opener><salute>AL BARBARO</salute></opener>
<p>Messer Daniello, gentiluomo magnifico e dottore di filosofia clarissimo, se bene io so che il tempo è il fisico il quale rende sane le infermità de l'animo, non mi puote nascere pensiero ne la mente che basti a farmi credere che i suoi anni curino mai la malattia, che drento al cuore mi lasciò l'affezione ch'io portavo a Perina. Onde mi parrebbe dire il vero quando affermassi esser morto, ella morendo. Ma dirò la verità, senza dubbio, nel giurarvi di avere a vivere in la morte $193 $ di cotal peste d'amore in eterno. Sì che lo spazio di mille secoli saria di mistiero ch'io stessi nel mondo; e forse anco non giurarei che in sì lungo termine in me punto iscemasse la continova frequenza del sospirarne. Ma, fusse pure drento al petto de le mie viscere questo male, e non altro, che l'andrei medicando con il darmene pace, in virtù di quella pacienza che insegna l'arte de la dimenticanza a le genti.</p>
<closer><dateline>Di genaio, in Vinezia, 1548.</dateline></closer></div1>
<div1 type="epistola"><head n="CCCLXXXVII">CCCLXXXVII</head>
<opener><salute>AL SANSOVINO</salute></opener>
<p>Mando sino la mia figliuola in casa di voi, messer Iacopo caro, onde la di me famiglia starà a la festa in mio scambio; e perché mi dite che sino a non so quanti orbi hanno preso il luogo ne la piazza di San Marco per ritrovarcisi, rispondo che non è maraviglia: imperoché i ciechi veggano con le orecchie, talché quel tanto che sentano gli mostra il piacere di che altri si compiace mirandolo. Sì che a me basta in cambio d'esserci, che Adria ista sera mi racconti dei tori, de le mascare e de le turbe, tutto ciò ch'ella ne saperà riferire. E me vi raccomando.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="CCCLXXXVIII">CCCLXXXVIII</head>
<opener><salute>A MESSER ALESSANDRO ALBERTI</salute></opener>
<p>Come vi torna in proposito, dite a monsignore che, per burla essendo egli giovane e io vecchio, mi disse l'altrieri in casa del mio duca ch'eravamo d'una età che in ciò se inganna; imperoché Sua Signoria è tanto più attempata di me quanto io son più sano di lui.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="IXCD">IXCD</head>
<opener><salute>AL SANSOVINO</salute></opener>
<p>Messer Iacopo, fratello, venite a vedere il <hi rend="italic">Cristo</hi> donatomi da Tiziano, ch'io ve ne prego. Imperoché vedendolo potiamo (da che la lode e l'onore è alimento de le virtù e de l'arti) pascere l'artificio e il nome di sì alto spirito e d'onore e di laude.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="XCD">XCD</head>
<opener><salute>AL DUCA D'URBINO</salute></opener>
<p>A Tiziano, che la Vostra Eccellenza è sempre per ottenere ciò che le chiede, ho io fatto intendere qualmente ha ottenuto tutto quello che a Farnese per mezo mio havvi richiesto, del che per essergli ne l'amicizia fratello, come gli sono, vi rendo le medesime grazie che vi renderebbe il così bello spirito se qui fusse meco nel modo ch'egli è in Augusta con lo imperadore. Questo è in quanto a lui; in quanto a me, dicovi, circa il dirmi voi che tosto mi scrivarete di mano vostra, che sto aspettando le lettre. Le quali tanto mi saranno gioie quante parole scritte. Ora, entrando ne la duchessa, parmi che, avendo la Sua magnanima Signoria remunerati coloro che gli presentarono il ritratto del vostro volto, che sia debito di lei il remunerare anco me, che gli ho fatto vedere la imagine de lo animo che tenete; benché non voglio che tal remunerazione sia di seta né d'oro, ma di uno uffizio di carità e d'amore con il signore Orazio, a la cui illustrissima benignità solo chieggio che mi accetti per servo.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="XCDI">XCDI</head>
<opener><salute>AL PRINCIPE DI SALERNO</salute></opener>
<p>Il più crudele supplizio, che in pena di qual si voglia colpa mai facesse sentire signore a servo, è stato il saluto mandatomi da Tiziano in nome de la Vostra mille volte più che benigna Eccellenza. Benché vi giuro per Dio che, se la bontà di che tenete composto l'animo, così reale come grande, non si rivolgeva con la punizione inverso il peccato del mio prevaricarvi contra, overo non me castigava con il perdono, solo con il disperarmi speravo di por fine al vituperio che dì e notte ha gettato in occhio a la ingratitudine mia quella cortesia ispontanea, con le care mercé de la quale bene ispesso fûr da voi soccorse le necessità che in me causano i bestiali farnetichi postimi ognora in bocca da la febre continua de la fame rabbiosa. Per le cui penurie non pur il vertuoso latra, ma il leone rugge; talché merita il pover'uomo, che in la miseria bestemmia altrui la propria venia, che si debbe al buon cane quando morde altri per non trovare osso da rodere, benché de lo errore commesso provo tanta compunzione dentro al cuore, che pare ch'io sia figura la quale arda nel fuoco de la vergogna, e non persona, che respiri ne la vivacità de la carne. Ma impari da la regia magnanimità di voi chi cerca di punire la libertà de le lingue con la crudeltà de le spade, e se pur vuole vendicarsi de le ingiurie de le parole, che altro non sono che nuvoli, usi de la vostra gentilezza per armi; e sarà in la grazia di Dio da senno, e ne la lode degli uomini da vero.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="XCDII">XCDII</head>
<opener><salute>AL CASTELLU</salute></opener>
<p>Signor Domenico, il rendere de le grazie in causa dei piaceri che si ricevono è sì vulgare e comune che né più né meno in ringraziare altrui sanno usare cotal voce di gratitudine i plebei mecanici, che si sappino i gentiluomini eleganti. Onde io, negli uffizii che per me avete fatto e che in mio pro fate, lascio andare così triviale ricompensa di cerimonia, massimamente in lettere, conciosia ch'ella è una vanità di nonnulla. Ma perché il confessare l'obligo a bocca, nel modo che debbe ognuno, è quasi uno uscir di debito con chi ci aiuta (nel modo che aiutaste me sempre e mi aiutate continuo), non manco di far noto a tutti come vi sono obligato ogni dì più che mai. E questo basti quanto a la prima parte. E venendo a la seconda, dopo il raccomandarmi al mio carissimo signor Pietro d'Hevesca, pregovi che supplichiate monsignor d'Arasse, unico apoggio de la mia speranza, a farmi cotanto di bene e di favore che la carta per Inghilterra, che sa la Reverendissima Altezza sua, si scriva là, e ivi indrizzisi. In questo mezo sento una paterna letizia nel cuore per esser publica fama del vostro ritornar voi qui agente del serenissimo re dei romani: a la Maestà del quale scrivo con buono animo e sicuro, peroché l'opera di Vostra Signoria è per adoperarsi per me di sorte che sarà non pur letta, ma riconosciuta. A Tiziano vostro e mio porgon saluti sino a l'onde de l'acque d'Adria.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="XCDIII">XCDIII</head>
<opener><salute>AL VECELLIO</salute></opener>
<p>Messer Tiziano, non meno a me fratello che compare, la lettera da voi scrittami con quella mano, la qual concorre nel rassemplare il tutto di ciò che si vede con la natura sola, imitando talmente quello spirito che vive occulto in ciascuna cosa di lei, che ella istessa sta in dubbio qual di voi due sia da più e migliore, sì fatta carta da me desiderata al pari di qualunque altra io bramassi mai, èmmi in vero stata d'un contento che non si puote esprimere, solo per avermi recato certezza del vostro essere comparso in Augusta, salvo come sano; grazia proprio di Dio in sì perversa stagione di tempo e in così strano aggiramento di brighe; de le accoglienze fattevi da lo imperadore non favello, ché a valer comprendere il con qual maniera gli affetti de la clemenza sua riceverono le virtù vostre in voi, e il con che piacere voi vertuoso riceveste con tanta caritade in loro, basta sapere il come Alessandro raccolse il suo Apelle, e quale Apelle si offerse al suo Alessandro. Per fornir mo di consolarmi, aspetto godere dei frutti di che la di lui Maestà eccelsa è per mostrarsi largo al vostro merto sublime.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="XCDIV">XCDIV</head>
<opener><salute>AL SANSOVINO</salute></opener>
<p>Io, messer Iacopo, a me fratello di tanti e tanti anni, mi rallegro e congratulo con la vostra prudenza e pacienzia, con tutta la somma de lo affetto con cui si può congratulare e rallegrare l'amicizia del bene de l'amico; il quale altro non è che un possesso de le sue proprie facultadi. Io sensitivamente godo d' un piacere di contento eccessivo, imperoché voi per mezo di quella avete vinto la invidia, e per via di questa disprezzata la sorte; le villane malizie de le quali hanno fatto ciò che hanno possuto, sì per togliervi la fama, come per rubarvi l'utilitade, l'una ornamento de le virtudi vostre, l'altra benefizio de le fatighe di voi. Ecco che la rovina de la fabrica è ritornata mole sublime di perpetua istabilità: né terremoti, né fulmini, né scosse d'artiglierie son per mai più poterle dare pure una piega; imperoché i di lei fondamenti non sono, come si crede, nel profondo de la piazza, ma nel centro degli animi dei serenissimi veneti senatori: nel cerchio solido de la lor bontade immensa, non solo cotale edifizio, ma ogni altra opera del vostro ingegno è collocata ivi. Avenga che la eccellenza del perfetto giudizio di tali, in cotanto fortuito accidente, ha in modo ponderato la divozione, l'animo e l'umiltà vostra inverso l'Altezze loro, che vi hanno fornito di ricevere ne le braccia de la mansuetudine che gli amministra non altrimenti che se gli fuste figliuolo; e rendendovi la provisione che vi tolsero senza togliervela, vengono a testimoniare a le genti che essi vostri signori ingrati non sono e che voi loro creatura in disgrazia già non gli sète. In questo si commenda tanto il saputo procedere de la modestia da voi usata in secondare l'aversità, che pare che le persone si compiaccino nel porvi in cielo con la lode, di che è degno sì mirabile contesto di architettura; per la qual cosa il real palazzo di San Marco, se avesse intelletto, vi si mostrarebbe con poca cortesia di benivolenza. Conciò sia ch'egli, da mano manco dotta edificato, ognora che la forza lo incitasse a mirarsi nel sì bello specchio che gli avete posto a l'incontra, gli auguraria nuovo fracasso e caduta.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="XCDV">XCDV</head>
<opener><salute>AL DUCA DI FERRANDINA</salute></opener>
<p>Egli mi parrebbe cadere in contumacia de la gratitudine, legitima figliuola del benefizio e de la obligazione, se io, che altro non posso, non confessassi con l'umilità de le parole il debito ch'io tengo e con la vostra lingua e con le vostre orecchie. Con quella per essersi degnata di ragionar di me, con queste per il soffrire di ascoltare il mio nome. Io così scrivo perché così mi avisa Tiziano, natura de l'arte e vita dei colori. Onde è suta grazia commemorata tra l'altre date da Dio a Cesare lo stabilire che al suo tempo si trovi un sì mirabile pittore che, se bene la imagine de la Maestà del fatal Carlo è impressa in tutti gli animi degli uomini, è anco dovere che il più che umano essempio de lo assai più che divino imperadore contenti gli occhi de le persone in pittura con quel non so che di celeste, il qual gli rifulge tra le ciglia e lo sguardo con un certo lume di gloria, che si avanza sopra lo splendore di qual mai fusse semideo ed eroe. Dico che esso Appelle proprio si è messo a farmi intendere il quanto vi sète compiaciuto insieme col principe nel parlare di chi vi è diventato divoto, come so di colui a cui non pure lo stato di Salerno è nulla, ma il dominio d'Italia sarebbe pochissimo (beato ai virtuosi se un sì fatto cavaliere avesse il potere equale a la liberalità!), benché nel presente grado sempre porge ad altri più che non riserba per sé, e di ciò è testimonio la necessitade mia; la quale, la mercé di lui, ha spesse volte trasformata ne la commoditade con cui Vostra Eccellenza suole continuo sollevare i begli ingegni dei buoni. E le bascio le mani con chiedergli in grazia il leggere dei sequenti sonetti.</p>
<closer><dateline>Di febraio, in Vinezia, 1548.</dateline></closer></div1>
<div1 type="epistola"><head n="XCDVI">XCDVI</head>
<opener><salute>A MESSER GIAMBATTISTA</salute></opener>
<p>Vernagallo mio da bene, nel modo che mi piacquero i dodeci cucchiai con le altre tante forchette, e le due saliere appresso da Ventura portatemi, mi piace anco, con la coppia dei candelieri, e l'uno e l'altro tazzone appresso al bacino e al vaso che mi avete mandato per Bortolo; al quale ho commesso che paghi sì fatti argenti secondo il pregio che vi parrà che meritino. Vorrei mo qualche confettiera bella, e presto; imperoché il sole non istrugge sì ratto la neve, come disperge la mia prodigalità gli scudi. Né vi crediate ch'io compri ciò per avere insieme col pelo cambiato il vezzo; avvenga che solo le figliuoline datemi da Dio e dal mondo mi cominciano a mettere in sesto; ma buon per loro e per me se già dieci anni mi fussi venuto in pensiere ciò che mi ci viene adesso; benché, oltra il tesoro più tosto gittato che speso, solo mi rincresce de le due coppe d'oro e de le tre catene, quelle dono di Antonio da Leva, e queste presenti del re di Francia, de la imperatrice e del cardinale dei Medici, le quali cose tutte insieme, per essere di valore di mille e cinquecento corone, bastavano a le su dette bambine per dota. Benché il Signore provedarà la mia vecchiezza ne la maniera che ha proveduto la mia gioventù. I sette ducati, che montano i segnali dei paternostri, si son contati al vostro uomo. Sì che altro non dico, se non che vi lasciate vedere qualche volta.</p>
<closer><dateline>Di marzo, in Vinezia, 1548.</dateline></closer></div1>
<div1 type="epistola"><head n="XCDVII">XCDVII</head>
<opener><salute>AL CASTELLU</salute></opener>
<p>Scrivarò a lo arciduca d'Austria come mi cade ne la mente di scrivergli, ma temo che non mi sia lo scrivergli attribuito presunzione. Per ciò che a lui, che è di presenzia magna, di animo invitto e di virtù suprema, devrieno scrivere gli iddii, e non gli uomini.</p>
<closer><dateline>Di marzo, in Vinezia, 1548.</dateline></closer></div1>
<div1 type="epistola"><head n="XCDVIII">XCDVIII</head>
<opener><salute>A MESSER ALESSANDRO</salute></opener>
<p>Alberti figliuolo, so che il grande amore che avete posto a me, che tanto vi amo, non fa mai altro che porvi in bocca il dirmi ch'io ne metta in serbo qualcuno. Il che facendo, ben farei; ma, perch'io ciò possa fare, fate ch'io scambi natura con un signor dal dì d'oggi; ché, essercitando io la sua, se non ricco, non sarò povero, e ponendo egli in opra la mia, se non a lo spedale, non prestarà a usura; ma, quando pur non sia lo scambiarle possibile, lasciamola gire come la va; né altro dicovi, salvo che mi raccomandiate al reverendissimo legato Da la Casa. Egli è verace ispirito d'ogni dottrina, serva il decoro conveniente al suo divino intelletto, mentre non perde attimo d'ora di studio nei libri, imperoché ben sa egli ch'è increbile l'utilità che nasce da la sapienzia dei gran maestri simili a lui.</p>
<closer><dateline>Di marzo, in Vinezia, 1548.</dateline></closer></div1>
<div1 type="epistola"><head n="ICD">ICD</head>
<opener><salute>A PASQUALINO DAGLI ANGELI</salute></opener>
<p>Lo specchio con due facce che mi mandaste ieri a vedere in sé mostra, in virtù di mirabile artificio, la bellissima invenzione de lo ingegno con che l'avete composto. Ma qual miracolo di fattura di stilo non si vede oggi uscire di mano dei giovani garzoni come voi? Maravigliomi de la modestia di questa nostra etade la quale, se bene ha cotante ragioni d'insuperbirsi in causa di qualunche cosa si possa imaginare in eleganzia d'intelletto umano, non ardisce nominarsi divina. Attenda lo studio vostro, figliuolo, a seguitare il piacere che vi pigliate nei lavori de lo argento e de l'oro. Peroché s'ora, che avete anco acerbo il giudizio, sì maturamente operate, che sarà poi quando gli anni de lo intendimento vi esserciteranno la fantasia ne l'arte? In cui apparite sì raro, ch'ella istessa è in dubbio se vi contentarete d'esserci ne la laude solo.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CD">CD</head>
<opener><salute>A MESSER LODOVICO</salute></opener>
<p>Di grazia, Cremona (veramente regio ne la indole de la faccia, e divino ne la mano de la virtù), vedete un poco di essere col nostro Luigi Anichino, più che unico ne la perminenza del fare, ed essendoci, piacciavi dirgli se il suggello in acciaro dentro intagliato con la testa di Medusa è da lui fatto o no; se risponde sì, pregatelo che me lo arechi, ché lo ristorarò de le sue fatiche subito; se risolve no, voglio che sia di mano vostra. Sì che pigliatene la cura con la ispedizione de la prestezza, ché non mancarò del mio debito. Né vi paia meschinità il non volerlo io d'argento, né d'oro, ché, se de l'uno e de l'altro metallo fusse, due dì me ne servirei; e ben n'andrò io, se mi prevaglio un mese di quello ch'io dico. Onde sarammi poi forza, scrivendo agli imperadori e ai re, mandargli le carte con la cera, come ora mando senza altro.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDI">CDI</head>
<opener><salute>AL MIO ANICHINO</salute></opener>
<p>Messer Luigi, se bene è debito di quel giudizio (che ognuno vole ch'io abbi ne le diverse maniere del disegno) di fare libri in onore de l'arte vostra di così sottile intaglio, che veruna acutezza di vista lo penetra; dirò solamente che, mentre considero le impronte de le gemme, degli ori e dei cristalli lavorati da le invisibili punte degli istrumenti, di cui voi solo sète stato inventore, mi risolvo a concludere che, se io fusse pietra, nel vedere in sì fatte opere le moventi forme ch'io ci veggo, mi crederei che il visivo senso dei miei occhi, converso in calamita, tirasse a sé di maniera la vivacità di quegli spiriti con i quali esse respirano, che non altrimenti tornarei vivo, che se la natura mi avesse sparso ne le membra lo anelito de la sua propria vita.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDII">CDII</head>
<opener><salute>A IACOPO, TINTORE</salute></opener>
<p>Da che la voce de la publica laude conferma con quella propria da me datavi nel gran quadro de l'istoria dedicata in la scola di San Manco, mi rallegro non meno con il mio giudizio, che sa tanto inanzi, ch'io mi facci con la vostra arte, che passa sì oltra. E, sì come non è naso, per infreddato che sia, che non senta in qualche parte il fumo de lo incenso, così non è uomo sì poco instrutto ne la virtù del dissegno che non si stupisca nel rilievo de la figura che, tutta ignuda, giuso in terra, è offerta a le crudeltà del martiro. I suoi colori son carne, il suo lineamento ritondo, e il suo corpo vivo, tal che vi giuro, per il bene ch'io vi voglio, che le cere, l'arie e le viste de le turbe, che la circondano, sono tanto simili agli effetti ch'esse fanno in tale opera, che lo spettacolo pare più tosto vero che finto. Ma non insuperbite, se bene è così, ché ciò sarebbe un non voler salire in maggior grado di perfezione. E beato il nome vostro, se reduceste la prestezza del fatto in la pazienzia del fare. Benché a poco a poco a ciò provederanno gli anni; conciosia ch'essi, e non altri, sono bastanti a raffrenare il corso de la trascuratezza, di che tanto si prevale la gioventù volonterosa e veloce.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDIII">CDIII</head>
<opener><salute>A MESSER ANDREA DA PERUGIA</salute></opener>
<p>Se bene la modestia datavi da la natura, insieme con la cerusica virtù, è in sé talmente umile che vuole che vi paia poco il miracolo che ha fatto l'arte vostra perfetta in la quasi subita saldezza de la mia ferita nel braccio; non è però che a me possa vietare ch'io non lo predichi a qualunque si diletta d'intendere senza invidia le qualità degli ingegni altrui, ne le professioni appertinenti a la vita degli uomini. Ché altro è che lo estollere il nome d'altri con le vanità de la gloria, ancora che la maggior parte sieno più avidi de la lode, che non si sente, che de la sanità, che si gode, sì che, compatriota mio caro (ché così debbo chiamarvi, essendo voi del paese, in la cui città mi sono allevato da grande, e non come in Arezzo nasciuto da piccolo) rubate talora tanto di tempo a le vostre pratiche ch'io vi goda più spesso. Imitando più tosto il raro miniatore Antonio da Correggio, che d'ora in ora veggio, che lo eccellente dottore Agostino da Modena, che non so pur du' si stia: non nego che le faccende in salute di tanti infermi, che tiene in cura, non lo tolghino dal commercio degli amici; la consolazion dei quali si dee preporre agli interessi de la vita propria; peroché facultà de lo istesso spirito sono gli intertenimenti di coloro che si amano l'un l'altro, come se stessi, e non meno. Onde, se lo vedete, ditegli che si può connumerare tra qual si voglia accidente di malattia il mio essergli uscito vo' dir del cuore, ché, essendo il contrario, la carnalità de l'amistade lo trarrebbe a me come ch'io fusse il ferro de la sua calamita.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDIV">CDIV</head>
<opener><salute>A MESSER IACOPO BOLANI</salute></opener>
<p>Son certissimo, in cotanta gran carestia di abitazioni per la infinità de le genti che di tutta Italia e d'altrove concorrono a farsi patria di questa città divina, che trovate chi vi offerisce fitto molto maggiore de la pigione, che de la vostra casa vi pago, de la qual cosa vi resto in più obligo che se ci restasse in nonnulla. Intanto la di voi magnificenzia porge ad altruì in essempio che più si debbe istimare l'uomo invecchiato a sue spese, in le stanze altrui, senza mai mancare del debito a lui dovuto, che di qualunque avanzo mai si potesse accumulare mutando abitatore di che grado si sia. Ma perché io non mi lascio vincere di gentilezza ad alcuno, le pitture nel palco, le pulitezze nei terrazzi e gli acconciamenti ne le altre cose non saranno soli. Anzi gli accompagnarò tuttavia di nuove galantarie e importanze d'altro che dei vetri infiniti rotti in ciascun balcone da le furie de la rovinosa tempesta. In tanto mi rallegro del risanarsi del clarissimo messer Domenico in Inghilterra imbasciadore, come cotal sua convalescenza risultasse in pro del mio corpo istesso; onde merito che iscrivendogli pigliate fatica di salutarlo da parte di quel core con la cui lingua ve ne prego.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDV">CDV</head>
<opener><salute>AL SANSOVINO</salute></opener>
<p>Se bene il povero mangia quando che può, e il ricco a l'ora che vuole, metterommi in la libertà dei facultosi con dire che, ne lo aspettarvi istasera a cena, mi contento che vegnate a vostro commodo, se ben fusse a meza notte. Peroché voglio quel che volete, e posso ciò che vi piace.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDVI">CDVI</head>
<opener><salute>A MESSER CARUBINO DI BENEDITTO</salute></opener>
<p>La lettera, che da parte vostra mi ha dato il vostro istesso nipote, nel subito pigliarla non meno con il cuore che con la mano, sentimmi tutto rintenerire da quel non so che di affetto intrinsico, il quale non si sa dire con lingua, se bene si esprime con l'animo. Egli mi rinfrescò ne la mente quella amorevole conversazione fraterna che insieme essercitammo ne la cara primavera degli anni. Benché faremmo il simile se stessimo appresso nel grato verno de la età nostra ancora, e forse con un piacere assai più lieto e ameno, imperò che il fuoco temperamente acceso dentro al riposo de le camere ricrea le membra con altra soavità di conforto, che non fa il vento ispirante la dolcezza de l'aria ne lo spuntare de la sua bella istagione; e più si gode dei ragionamenti che in sì giocondi luoghi si fanno, che di quante cacce ne la verdura de le campagne si fecero mai. Non è dubbio che, se a Dio piacesse che il mio Bitte, il mio Carubino, il mio Cusse e io ritornassemo a confabulare talvolta fra noi che in ebano si trasformarieno le di noi barbe d'argento. Conciosia che il licenzioso procedere invecchia i giovani e il moderato governo ringiovanisce i vecchi. Ma in me si potria confutare sì ragionevol sentenzia, da che non è trascuraggine di garzone che potesse confarsi a la mia. E pure, lodato sia Cristo, non sento scrupolo alcuno di vecchiaia; e, da poco di grossezza in fuora, tengo in me le medesime prosperità che mi teneva prima che il tempo mi caricassi de le sue infinite giornate: vivomi con quei pensieri scioperati, con quella vita a caso e con quella isperanza a sorte che mi vissi in Perugia. Ma perché pare che ogni cosa si annulli dove manca il potere de la copula matrimoniale e adultera, dicovi che in tutto de le sue forze abondo, poi che quattro o cinque mesi sono mi diede la natura e l'amore una sì graziosa bambina, che non mi rallegro con altro. E con questo vi bascio e abbraccio, con l'avida volontà ch'io ho di abbracciarvi e basciarvi.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDVII">CDVII</head>
<opener><salute>AL BARBARO</salute></opener>
<p>Chi non avria creduto un Salamone quel fumo e ombra di messere il quale con sì canonizata loquela disse fuor di proposito: “Solo le cose che tiene in sé la memoria sappiam noi, e non più” ? Certo che, se voi non lo gustavate altramente, l'avremmo tenuto tanto uomo grave quanto ch'egli è bestia leggiera. Infine bisogna che il vaso si percuota con mano, chi vuol conoscere s'è rotto, e di buona terra, e ben cotto. Tornando mo a la tragedia da voi rivista, con il medesimo giudizio che l'avete composta, a me pare ella istupenda. Onde me ne rallegro come di cosa uscitami del proprio ingegno; e rileggendola mi piace nel modo che mi è cara. E circa quello che vi dissi comporre sopra il caso de la romana Lucrezia, non so che farmi, sì sono io alienato con la fantasia del non più scrivere versi né prose; anzi nel vedermi sì poco remunerare dei miracoli che, secondo lo imbasciadore d'Urbino, mi escono de la penna. Onde attendo più tosto a laudare Iddio de la bontà concessa da la sua mercede al mio animo, che a ringraziare la natura de la virtù data da la sua cortesia al mio intelletto. Or ritornate tosto, ché lo star senza la magnifica Vostra Signoria è al Macassola e a me un esser privi di noi stessi e di voi.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDVIII">CDVIII</head>
<opener><salute>AL SANSOVINO</salute></opener>
<p>Per non essere la più laudabile pace, che la guerra che in gara de la virtù fa l'uno virtuoso contra l'altro, quella del Tintorello e ciascuno pittore, che insieme contendono per la perminenza, può chiamarsi fraterna amistade infra loro, in tanto attenda quello e questo a studiare il disegno e il colorire, se ne la invenzione e ne la pratica costui vuole avanzar colui, e colui costui; e così tutti rimarranno famosi, se bene Iacopo nel corso si può dir presso al palio, ma solo voi sète senza il fastidio de la emulazione. Conciosia che passate sì oltra, che i di voi concorrenti vi han perduto di vista. Talché, deposto giuso la invidia, in cambio di odiarvi vi riveriscono; dando adesso più vanto a la fabrica stupendamente ridotta, che già non gli dierono biasimo, del che mi rallegro con quel cuore con il quale mai non me ne dolsi, avenga che ben sapevo che il suo fine deveva concludersi in gloria.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDIX">CDIX</head>
<opener><salute>AL LONGIANO</salute></opener>
<p>Imperoché, o Fausto, l'essenza del tutto dee restare ne l'essere del presente, i principi, che per istimarsi da quanto Iddio, al quale ogni cosa se gli mostra in presenzia, fanno più conto d'un ritratto tolto da sembianza, in cui se stessi vagheggiano, che in quante imagini mai potesse rassemplargli la immortalità de la memoria. Imperoché la pittura di quello si gode sin che si vive, e la scrittura di queste mai si vede poi che si muore; ma buon per il mondo, se le Loro Eccellenze si trasformassero negli essempi ch'io dico: imperoché non avrebbono senso, e non l'avendo lasciarieno in la sua pace le genti, le quali di libere fanno serve, di onorate vergognose, e di abondanti mendiche. Solo Cesare è degno di fare che i marmi, i metalli e le tavole rispirino con il fiato de l'anima de la maestà sua. Conciosia che saria di continuo in ciascuna parte in persona, onde i torti diventarieno grazie, e le ingiustizie equità, e le crudeltadi clemenzie. E chi sa che Tiziano (che, come dissi altre volte, ha nel pennello la idea d'una nuova natura) non gli dia nei quadri u' lo forma al presente i vitali spiriti in figura, per la qual cosa l'universo abbia avere due soli che ne lo essere poi per tutto concorrino insieme di lume?</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDX">CDX</head>
<opener><salute>A MESSER TIZIANO</salute></opener>
<p>Se bene non tengo altro che una lettera vostra da che giungeste in la corte, non penso già che i favori di Sua Maestà vi abbino fatto sì superbo che più non degniate gli amici; ché, se ciò che non può essere fusse, in cambio di congratularmi con voi de la grazia cesarea, me ne contristarei; imperoché è infelice quella felicità che rende altrui insolente, e quando pure l'ambizione vi avesse preso in modo per i capegli con le mani de le sue alterezze, so che meco procedereste con la modestia solita. Conciosia che anco de lo imperadore mi riderei, se di me egli si facesse beffe. Or purgatevi di cotale apparenza di contumacia con iscrivermi due parole, secondo che, doppo i saluti mandatimi di costì in vostro nome, dissemi Giovanni che in tra quattro giorni scrivereste. Intanto il Sansovino vi bascia la faccia, e io la fronte.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXI">CDXI</head>
<opener><salute>AL DANESE</salute></opener>
<p>A la dimanda che mi commove a dirvi che cosa è gloria, rispondo lei essere ombra de la virtù, e ch'io non erro, ecco che ve lo mostrarà il suo andarsene ora innanzi e mo dirieto al nome altrui. Benché quanto più è di pregio maggiore, avvenga che l'invidia isforzata a darle luogo, lasciala, come le piace, oltra passare a la fine. E se ciò non dice Cato, che ne può far Pasquillo?</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDXII">CDXII</head>

<opener><salute>AL VECELLIO APELLE</salute></opener>
<p>Quella propria allegrezza, che sentono nel cuore gli amanti nel subito ricevere le carte de le amiche loro, si fece sentire nel mio tosto che si diedero le lettere che da voi aspettavo con ansia estrema. Le quale apersi con il tremare di quella mano che, promossa da le intrinseche tenerezze di chi vede cosa che gli porta consolazione, non sa da che lato farsi ad aprirla; né si pensi che per venire ella da voi, che sète me stesso, e trattare de le speranze mie proprie, nel leggerla una volta non lagrimassi mille. Tutto il peso del maritare Austria mi si è levato dal petto ne lo intendere l'essere uscito di bocca de lo imperadore che al tempo le darà Sua Maestade la dota. Ma qual più bel tesoro potria avere chi le sarà consorte che il poter vantarsi che a ciò si abbia offerto Cesare? Il segno mo di turbato affetto, che apparse nel fronte del magno Carlo nel dirsigli la crudeltà usatami da l'uomo ch'io non vi nomino, è suto verace moto de la pietade augusta; a la cui imagine, che voi rassemplate, e in su lo istesso cavallo e con le medesime armi che aveva il dì che vinse la giornata in Sansogna, vorrei vedere a lo incontro fermarsi in piedi e moversi (secondo che si move o ferma il destriere ch'egli cavalca) la Religione e la Fama; l'una con la croce e il calice in mano, che gli mostrassi il cielo; e l'altra con le ali e le trombe, che gli offerisse il mondo. Conciosia che per acquisto di quello e di questo il deificato monarca combatte e travaglia non pure il verno, come la state, ma il dì al pari de la notte; tolerando la guerra de le malvage indisposizioni che lo affliggono con una maniera di costanzia, che più non se ne scorge in un corpo senza detrimento e disturbo. Onde il tempo e la morte se ne ramaricano e dolgono: avvenga che solo la providenzia di tale annulla con la laude la età fugace di colui, e ispegne con la gloria il fine inessorabile, di costei. E ciò ritrae dal suo sembiante chi bene il considera nei ritratti di quel Tiziano, riserbato da Dio al suo secolo a ciò che il mondo si compiaccia in così fatti essempi, in virtù de lo stil vostro indubitatamente divino. Peroché non saria lecito che mortal mano dipingesse lo immortalissimo duce.</p>
<closer><dateline>Di aprile, in Vinezia, 1548.</dateline></closer>
<ps>
<head>Post scripta. </head><p>- Non vi ho detto altro sopra lo stupore altrui nel procedere Cesare con sì mirabile arte di saviezza in tutti i progressi di lui. Perché la natura, senza altramente studiarle, gli rappresenta continuo ne la mente ogni antico modo de le imperiali azioni; e perché le cose future sono discepole de le passate, e coetanee de le presenti, non preterisce iota di ciò che fa, di quel che pensa e di quanto determina.</p>
    </ps></div1>
<div1 type="epistola"><head n="CDXIII">CDXIII</head>
<opener><salute>AL DANESE, ISCULTORE</salute></opener>
<p>Se Tiziano e il Sansovino, questo ne' marmi unico e quello nei colori singulare, non che una volta, ma cento sono venuti a vedere il ritratto de lo immortal Bembo, da lo scarpel vostro redutto vivo ne l'arte, perché non debbo io pregarvi che mi lasciate venire più di mille a contemplarlo? Potete ben ringraziare, non dico la morte che vi ha dato causa di mostrare la virtù che vi fa chiaro in sì famoso suggetto, ma il magnifico messer Girolamo Quirini che, per intendersi de la scultura cotanto, ha saputo eleggere il meglio in onore di sì laudabil memoria. Verrò tosto che terminate il dì e l'ora ch'io venga, con patto che voi, dopo il piacere degli occhi ne la riverendissima figura, ci aggiugniate anco il diletto de le orecchie, con il leggermi alcuna di quelle composizioni con lo stile de le quali vi gite accostando più al Petrarca e a Dante, che molti professori de lo intagliare non si discostano da Michel Agnolo e da Iacopo. Aspetto l'ordine de la grazia ch'io vi chieggo; né più mi si tardi, avvenga che lo indugio ne le cose che si desiderano è dispregio del desiderio e ingiuria di ciò che si desidera.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXIV">CDXIV</head>
<opener><salute>A TIZIANO, GRAN DIPINTORE</salute></opener>
<p>Messer Giovanni, degno certo d'esservi nipote, mi ha portato le vostre lettere, che altro non fanno che salutarmi per esservi disteso a lungo ne l'altre per il Castello mandatemi: il che mi è suto come avessi udito uscirvi di bocca cotali saluti. Imperò che mai trapassa attimo di momento che non vi vegga e senta, come anco senza che il signor Tasso mi abbi detto e replicato: “So molto bene che sentite e vedete me tuttavia e d'ogni ora”. Attendete dunque a fruire con l'animo il contento del favore di Sua Maestà, tanto divolgato per l'Italia, che a pena coloro che vi amano si possono tenere di non invidiarvi. Ma perché tosto debbo iscrivervi a lungo, dico solo che a tempo e in proposito basciate in mio nome il ginocchio a l'autore di ciascun fatto egregio; basciatelo, signor compare, a la deità di quel Carlo Cesare che, per sapere che il dominio dei regni consiste ne la frequenza de la sollecitudine, non si riposa mai.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXV">CDXV</head>
<opener><salute>AL VERNAGALLO</salute></opener>
<p>Mentre la benigna cortesia vostra iscusa, la importuna necessità mia, la priego a inviare questa lettera seconda dove indrizzò la carta prima, con la giunta di alcune di quelle parole che suole dettarvi il cuore in benefizio degli amici che in voi confidano come ci confido io.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXVI">CDXVI</head>
<opener><salute>AL ZENTANI</salute></opener>
<p>Messer Antonio magnifico, è grande la bellezza de l'ornamento accresciuto a la nobiltà d'un gentiluomo dal diletto di quella e questa vertù; onde non è cerchio d'oro dei più cari ch'abbia in sé diamante che non perdesse il vago del pregio al paragone de lo studio con la cui moderna fatica rendete al mondo le veraci imagini de le genti antiche, e ciò si prova con l'opera non pure dei dodeci imperadori eccelsi, ma con la infinita moltitudine dei riversi loro: le cui invenzioni rappresentano in figure e in altro la somma di quei gesti con che diedero materia di celebrargli a la fama. L'altiere voci de la quale sono obligate con il fiato del suo publico grido a divulgare talmente la pietà che mostra il bel vostro animo inverso sì magni regi, che la istessa di tali ricordanza vi faccia partecipe de la gloria che gli risplende intorno a le tempie del nome: da che voi, in disonore del tempo che pur credeva trionfare di ciò, quasi vincitore d'ogni immortal memoria, gli risuscitate nei propri essempi, che già mostrogli la deità de la natura e la grazia. Ma che stupore riempirà le menti altrui tosto che lo interprete de la vostra diligenzia esprimerà col vero il significato dei teatri, de le navi, dei carri e di qualunche suggetto rappresenta le azioni, il consiglio e ogni altra cosa operata da quegli? Certo che, oltra il caso de la antiveduta maraviglia, sarà certo giocondo il contento che pascerà i dotti ne le intendere il perché dedicossi il toro a quello, per qual cagione il leone a questo, a che fine la vittima a costui, e in che proposito il tempio a colui. Sì che perseveri la real cura del vostro degnissimo intento in così laudabile affare. Conciosia che sino a la invidia è per non altrimenti ammirare la impresa vostra, che altri ammiri la sembianza di sì tremendi e adorandi uomini in medaglie di coniato ariento e oro.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXVII">CDXVII</head>
<opener><salute>A MADONNA ELENA BAROZZA</salute></opener>
<p>Molto lontana dal vero è la di voi Magnificenzia, se ella si crede ch'io mi movessi a la composizione del sonetto a laude vostra, in virtù del ritratto di Giorgio; ché, se per cagione de lo essempio, che vi dimostra viva, dovevo movermi, anco per quello in cui vi rapresenta Tiziano immortale ero per fare il simile, e con più sforzo ancora; ché se bene il giovane mio compatriota è illustre in cotale arte, il vecchio compare mio ci è divino. Altro non ha fatto il subito ch'io vi viddi in pittura che ricordarmi il come ciascuno di quegli che molto intendano è obligato a onorarvi con gli inchiostri propri; tal ch'io, di niun sapere, per darmi riputazione ne lo ingegno, nel laudarvi in la maniera che ho saputo vengo a parer da qual cosa. Ma chi non isvegliarebbe lo intelletto, per rozo che fusse, contemplando non dico la vera vostra sembianza, come quella de le dee venerabile, ma la finta in colore e in tela per mano di Apelle e di Pirgotile? Certo è che, sì come infiniti lumi da un solo torchio si accendano, così possano le altre, dai costumi e da le gentilezze datevi da la natura e da Dio, accrescere in se stesse e gentilezza e costume. Di voi, dico, che sète e nel fronte e ne l'aria peregrinamente adorna di maestà e di grazia, si dee formare la medaglia, e nel di lei riverso isculpire l'Onestà e la Bellezza congionte insieme a guisa di gemini, con lettere che esprimino l'atto del miracolo ai dì nostri incredibile. Ché ciò facendosi, quelle dei dodeci Cesari, con le imprese loro appresso, rimarrannosi là come gemme senza anello. So che la prudenzia de la sua modestia propria ritiene il nobilissimo di voi consorte, ché, se ciò non fusse, il compendio dei reali imperadoripigliaria qualità da la condizione de l'esser vostro. In tanto mira l'eccellenzie de le virtù, che vi mostrano l'altiera, è vinta da quella del nostro secolo, che altro non fa che vantarvi sopra ognuna che mai ornasse l'etade altrui.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXVIII">CDXVIII</head>
<opener><salute>AL VERNAGALLO</salute></opener>
<p>Ancora che la risposta non venise di dove sapete, per il corriere che dee venire, come anco venne per l'altra ch'è venuta, poco stima nr faccio, peroché sono in modo avezzo a soffrire, che nulla più curo di ciò che mi avvenga di buono o di tristo. Conciosia che mai non si debbe isperare né disperare de le cose del mondo. Avvenga che lo sperarle è vanità, e il disperarsene viltade.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXIX">CDXIX</head>
<opener><salute>A LO ALBERTI</salute></opener>
<p>I bicchieri mandatimi, più conformi al puro del cristallo che al chiaro del vetro, sono sì belli di garbo nel piede e nel calice che brillano e risplendono in modo che, se mai non fusse stata la sete, la farebbero venire ai fiumi correnti d'acque abbondanti, non che ai fonti secchi di tale umore in le vene. So bene ch'io paio adulatore de la lor vaghezza, per esservene sì spesso chieditore, ma parvi egli forse poco il dar fama ai maestri, che gli fanno in Murano, per mezo del mio dilettarmene tanto? Ancora che io sia poeta, che in lingua d'oca vuol dire mendico, non è che non abbi avuto più d'una e coppa e tazza d'oro e d'argento; ma non mi vien voglia di porvi già mai la bocca, perché mi pare più tosto sorbir medicine che assaggiar vini, in simili materie di costo; imperò che quella trasparenza, per donde appare il colore chiarissimo del bianco e vermiglio baccanalio liquore, è calamita de la volontà di tracannarlo giuso da piovano e d'abate, non che da francioso e todesco. Sì che merito iscusa del feudo che vi faccio pagare ogni mese, con animo di ricompensarvene, quando a Dio piaccia che io sia da tanto e che a voi venga la mia opra in proposito.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXX">CDXX</head>
<opener><salute>A MESSER LORENZO</salute></opener>
<p>O Lotto, come la bontà, buono e come la virtù vertuoso, Tiziano, sin d'Augusta e in mezo la grazia di tutti i favori del mondo, vi saluta e abbraccia con il testimonio de la lettra che due dì sono mandommi egli, secondo il dir suo raddopiarebbe il piacere, che sente ne la sodisfazione che mostra lo imperadore de l'opere che gli fa, se il vostro giudizio gli desse d'occhio e parlassene. E di nulla il pittor grave s'inganna, imperoché il consiglio di voi è approvato dagli anni, da la natura e da l'arte; con il consenso di quella amorevolezza sincera, che sentenzia le fatture altrui, né più né meno che se fusser le sue. Onde può dire, chi vi pone inanzi i propri quadri e ritratti, che a se stesso gli mostri, e di lui medesimo chiegga il parere. Non è invidia nel vostro petto, anzi godete di vedere nei professori del disegno alcune parti che non vi pare di conoscere nel pennello; che pur fa di quei miracoli che non escono facilmente de lo stile di molti, che solo nel far loro si compiacciono. Ma lo essere superato nel mestiero del dipingere, non si accosta punto al non vedersi agguagliare ne l'offizio de la religione. Talché il cielo vi restorarà d'una gloria che passa del mondo la laude.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXI">CDXXI</head>
<opener><salute>AL GRAN TIZIANO, PITTORE</salute></opener>
<p>Cento pugnalate di ferro intrinsico e invisibile mi sono stati al cuore i cotanti scudi promessimi dal così buono come liberale principe: la cui eccellenza mi ha gastigato con il flagello de la cortesia ne la maniera del mio prevaricare contra, non a la iscarsità, per cui è parso mancare a la provisione ordinatami, ma a la prodigalità, per la qual causa non ha potuto osservarmela. Io lascio il più oltra nel parlarvi di cotal materia, per dirvi, circa il non avere il duca a le mie lettere risposto, che si può poco nei fatti isperare da chi è de le parole avarissimo.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXII">CDXXII</head>
<opener><salute>A LO ALBERTI</salute></opener>
<p>Certo che avete meritamente preso la protezione de la verità difendendo me per uomo innocente con dire ciò che mi disse il marchese del Vasto in una lettera di propria mano: cioè ch'io sono riprensore dei vizii e non maldicente. Ché, in effetto, chi erra nel peccato che altri riprende in altrui, dee guardarsi di non fallare in tal menda; ché, prevaricandoci, è gastigato da un vituperio che gastiga lui con la pena ch'egli si pensa gastigare il compagno. Circa poi l'aver io detto che quasi tutti i buoni principi capirebbero in una pietra d'anello, non si creda già; avvenga che non sono sì arguto di motti. Non nego invero di non dire tuttavia che piaccia a Dio ch'io sia atto a rendere ai benefizii, che vado ricevendo d'alcuni di loro, almeno una minima parte de le grazie, che debbo, e con la lingua e con il cuore.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXIII">CDXXIII</head>
<opener><salute>A MESSER GIAN PAVOLO</salute></opener>
<p>Ch'io tenga miracolo il far vostro in pittura, dimandatene, tra gli altri, coloro che sono stati ritratti dal pennel vostro, i quali mi hanno sentito esclamare in vostra laude, e ve ne arreco il testimonio del Tiepolo, del Barbaro e de lo Alberti, giovani vivi come in la carne propria negli essempi che ne avete tolto. Del quadro dove rappresentate Cristo dinanzi a Pilato non favello, conciosia che il favellarne è poco, e il tacere assai. Peroché il silenzio ne le cose ammirande, con il far rimanere istupido chi le vede, vanta loro con altro grido che non si sente in la lingua di quegli che mettono in cielo l'opre che mai non si levano di terra. Ma che dirò io de la gentildonna che trae il core a chi la vagheggia in dissegno? Dico solo che mi guardarò di non cercare di conoscerla viva, ché mi sarebbe forza d'inginocchiarmi giuso e adorarla nel modo che la inchino nominandola. Attendete a operare, fratello, ché il perder tempo ne l'ozio, a chi sa guadagnarlo con la virtù, è una ingiuria che si fa a la bontà de la natura e a la grazia di Dio, donatore di quella vita che ci serba la fama dopo la morte.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXIV">CDXXIV</head>
<opener><salute>A MESSER ANDREA ISCHIAVONI</salute></opener>
<p>È crudeltà, non punto differente di quella che usa il figliuolo al padre, quando de l'amore di lui si dimentica, il vostro non più lasciarsi vedere come soleva già, non mai dipingendo cosa lasciva né santa, che in casa non me la faceste portare a vedere; e lo sa il mirabile Tiziano (non meno caro al quinto Carlo che si fusse Apelle al magno Alessandro) lo in che maniera io ho sempre laudato la prestezza saputa del vostro fare intelligente. Anzi il sì degno pittore si è talora istupito de la pratica che dimostrate nel tirare giuso le bozze de le istorie, sì bene intese e sì bene composte che, se la fretta del farle si convertisse ne la diligenzia del finirle, anche voi confermareste il mio ricordo per ottimo. Solo la invenzione, che tenete nel mettere insieme de le figure, merita laude senza altro, perché, dove le sue bellezze non sono, esperto poco in ciò che si dipinge si trova. Ma lascio da parte tutto quello che saprei dire per correggervi, per non tòrre le sue regaglie al tempo; da che è uffizio di lui lo insegnare la emenda dei difetti ai giovani; i quali, nel crescere degli anni, crescono ne la discrezione, la quale converte le disavvertenze in avvertimenti. Le lascio da parte, dico, con il pregarvi che veniate sin qui con alcuna pittura di nuovo, ché nel concedermelo in grazia mi rallegrarò in un tratto de la vostra presenza e de la vostra arte.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXV">CDXXV</head>
<opener><salute>A LO ALESSANDRINI</salute></opener>
<p>Messer Giovanni, a me caro in l'amore come i propri figliuoli in la carne, Bortolo mio mi ha date le lettere da voi copiatemi, non senza indurmi in una maraviglia certo grandissima: avvenga che mi pare impossibile che intendiate nei loro intrighi e scancellamenti ciò che non ci so leggere io. Vi giuro per quella fratellanza, la quale è tra me e Tiziano, zio vostro, che anco nel rivederle non ci comprendo per discrezione la metà del quanto ci conoscete voi per iscienza, non che per pratica. Io ho sì a cuore il servigio che mi fate in ciò, che forse un dì ve lo potrei dimostrare con più effetti che non so dirlo in parole. Ma è pur grande la grazia che in tante maniere e sì degne ha concesso Cristo al Vecellio che, come mi pare altre volte aver detto, sino ai molti nipoti suoi si veggono copiosi di virtù, di costumi e di bontade. Benché voi solo abondate sì de le sì celesti mercedi, che non accade sperarle più oltre.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXVI">CDXXVI</head>
<opener><salute>A MESSER ENEA, INTAGLIATORE</salute></opener>
<p>Da che nel lasciare l'eccellenza de l'arte bella, in cui sète più che solo, per trasferirvi al servigio de le corti, dove converravvi essere meno che mediocre, pur mi sforzate a darvi qualche consiglio, a ciò paia che non siate punto nuovo in cotal pratica di servitù. Avvertite al caso de la lingua, imperoché non è cosa più violente al libero parlar d'altrui, che l'orecchie dei gran maestri. Onde bisogna dei due partiti attenersi o al sempre tacere, o al tuttavia compiacergli nel dire.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXVII">CDXXVII</head>
<opener><salute>A DON GIOVANNI DI MENDOZZA</salute></opener>
<p>La Signoria Vostra, o imbasciadore, sapeva bene ciò che mi diceva nel conto del mio desiderio, quando così prontamente mi affermò che Sua Maestà non mancaria di carità inverso Austria, figliuola mia. Ma perché io prestai sempre fede a voi ciò promettendomi, reputo di superchio la certezza che io ne ho per lettre di messer Tiziano in commessione de la propria parola di quel Cesare che pone la cristianità in isperanza che egli in breve non abbia ad avere più bisogno di soldati, se non contra agli infedeli. Imperoché la bontà di lui la recarà in tanta pace, che pochi o rari saranno tra noi quegli che sappiano ciò che siano guerre e armi. In tanto, padron caro, non vi si scordi l'opra con che vi sète obligato di procurare lo effetto de la imperial mercede.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXVIII">CDXXVIII</head>
<opener><salute>A TIZIANO</salute></opener>
<p>Lo stupore in cui tutto dì vi reca lo imperadore, mentre la virtù vostra vi permette il frequentare la conversazione de la Sua Celsitudine, è un prudente accorgimento del giudizio che, sin che vivarete, vi concede la natura; e, se bene io non attingo molto in drento circa il conoscere le condizioni dei piccoli uomini non che dei gran principi, non è che, in quel tanto di spazio, che a Dio piacque ch'io il conversassi, non comprendessi in Carlo un petto animoso e pieno tutto d'una grandezza di valore occulto, mescolato in sé d'uno isdegno modestamente tacito. E ciò che dee convertire in ammirazione chi l'ama, e in spavento chi l'odia, è quel suo tenere conservata in la mente ogni virtude sua, riserbandola sempre per il quando il tempo gli porge l'occasione di essercitarla. Ma chi non crede che, oltra la pittura, peschiate sì adentro il vostro avere avvertito in considerazione tanto intrinsica, promette di Vostra Signoria molto maggiori avvertenze.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXIX">CDXXIX</head>
<opener><salute>A LUI ANCO</salute></opener>
<p>Non solo io, ma tutte le persone d'Italia si stupiscono come sia possibile che il principe di Salerno, mio padrone e vostro, abbia ciò che gli è rimaso da spendere. Perché il suo dare a tutti, e il tòrre a niuno, testimonia ch'egli è signore nel nome, e dispensieri nel fatto.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXX">CDXXX</head>
<opener><salute>AL MEDESIMO</salute></opener>
<p>Non so che altro titolo darmi a colui il quale non meno si dole de la ricchezza vostra che si rallegri de la povertà mia, che di persona proprio degna del suo essere di nominanza infame. Sì che lasciamolo come ci nacque vivere.</p>
<closer><dateline>Di aprile, in Vinezia, 1548.</dateline></closer></div1>
<div1 type="epistola"><head n="CDXXXI">CDXXXI</head>
<opener><salute>AL PREFATO</salute></opener>
<p>Egli è certo che mi hanno fatto più pro i danari di cui è il contatore la vostra parola, che molte più gran somme le quali mi sono sute donate da altri. Imperoché la liberalitade offerta da la istessa volontà del donatore si raddoppia ne le mani di chi la riceve, e per l'opposito i doni fatti con la forza dei prieghi si scemano ne la gratitudine del ricevente.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXXII">CDXXXII</head>
<opener><salute>AL PICCARDO</salute></opener>
<p>È gran cosa che in più d'ottanta anni che vi trovate in sul dosso de la vita, non altrimenti vi vegga il mondo che se non aveste barba al mento; fratel mio messer Pietro, chi sempre pensa di vivere, e mai non fa conto di morire, tuttavia muore senza niuna volta esser morto. Non nego che, in cinquanta e tanti di cui mi sento greve, non mostri d'averne venticinque o trenta, nel conto dei sì pochi pensieri ch'io mi do. Tal che saria bene che, non potendo io essere essempio a voi, che voi foste ispecchio a me. Ma ciancia di tristo augurio è la mia, da che sento nuova che mi cava di scherzo con avvisarvi del come Ferraguto de Lazara, oimè, se n'è ito sotterra con publico duolo di tutta Padova; messer Iacopo Sansovino, giuntomi sopra adesso, mi racconta caso sì empio. E perché ogni altra cosa mi avrei pensato, il subito udirlo mi ha estinto con la crudeltà del dolore non pochi giorni di vita. E se non che la buona fama di lui mi sta intorno agli orecchi, consolandomi con il progresso de le ottime sue azioni, mi gettarei via in dispregio di me medesimo.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXXIII">CDXXXIII</head>
<opener><salute>A MESSER ENEA, PARMIGIANO</salute></opener>
<p>Io di grazia vi prego, figliuol mio, non tanto per il cuore in cui vi porto, quanto per l'onore il quale vi desidero, a starvi così nel modo che vi state; come parmi avervi non pure adesso consigliato, imperoché lascio giudicare a voi se meglio è il viversi libero in primo grado, tra gli intagliatori degli altrui dissegni in carte, che di morirsi nel numero degli ultimi, che stentano l'acquistar d'un pane, sotto la strana imperiosità dei principi. In conclusione, è più felice la libertà, se ben si compra con la vita; che non è misera la servitù, a cui è anteposta la morte. E perché l'uomo non ha maggior nimico di se stesso, mentre si lascia vincere dagli apetiti, ingegnatevi di mentire lo approvato di sì fatta sentenzia con il mostrare che altri non tiene il più ottimo benvogliente che se medesimo; se avvien che non comporti che nuova sorte di voluttà gli commandi. Risolvetevi adunque a godervi de le piacevoli commodità che qui sono, conciosia ch'è meglio mille volte lo intertenersi in quello ch'è travaglio in questa città, che in ciò che pare ozio in tutti i luoghi d'Italia.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXXIV">CDXXXIV</head>
<opener><salute>AL DANESE, ISCULTORE</salute></opener>
<p>Ho caro l'avviso datomi de lo essere bugia del giovane misero di Massa marchese, affermandomi per verità il suo perpetuo confine del carcere in Ispagna. La qual cosa, se così è, che no 'l credo, si risolverà in brevissima dilazione di tempo: peroché lo imperadore sa più tosto astenersi dal peccare che punire altrui del peccato.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXXV">CDXXXV</head>
<opener><salute>AL PRINCIPE DI SALERNO</salute></opener>
<p>I saluti, che degnaste mandarmi per via del celeste Tiziano, mi furono ferite nel petto del cuore, le quali poi medicoi con gli unguenti postici suso da la speranza riposta da l'animo mio ne la bontade vostra, i cui impiastri mi ha levato mo da le piaghe la lettera di voi, ricevuta da me, per mano del Tasso divino; ma, perché a risanare le mie cicatrici del tutto solo manca la mercede impromessami, il miracolo di cotale medicina aspetto. Sì che fate che venga tosto; se non per altro, almeno perché ogni gran maestro impari in sì bello essempio a essere come si dee magnanimo: gastigando gli errori dei virtuosi con le cortesie de la liberalità. Imperoché i miserrimi sono simili ai cani famelici, i quali leccano i piedi a chi gli dà del pane, e abbaiano a le spalle di chi non gliene porge: in tanto non è fede che la loro lealtade agguagli. Ma, se così fatta generosità d'amore è in la natura di sì mastini animali, di che sorte di affetto è quella che si puote iscorgere ne la condizione d'un par mio, poniam caso?</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXXVI">CDXXXVI</head>
<opener><salute>AL DIVINO TIZIANO</salute></opener>
<p>Scrissi costì in Augusta al duca, secondo mi consigliaste, e anco attenendomi al giudicio vostro, non manco di sperare in Sua Eccellenza. La quale dee sapere che non altramente è l'avarizia sepoltura de le virtù, che si sia la liberalità urna dei vizii. Onde, s'egli pecca in le miserie di quella, non è per mai apparire in atto alcuno virtuoso; se non manca in le generosità di questa, sempre predicarassi in ogni affare per uomo senza vizio.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXXVII">CDXXXVII</head>
<opener><salute>A MESSER BIAGIO SPINA</salute></opener>
<p>Per essere più laudabile il seguire altri il consiglio di molti, che il volere che altrui segua quello di lui solo (ponendo da parte il parermi che messer Gianmaria nel vincere la gara de la bottega in piazza per la Assensa), fate a senno del quanto vi dice in cotal causa la bontà degli amici. Ho scritto al cavaliere da Legge e al magnifico Lorenzo Veniero secondo la promessa; ché, se bene il più de le volte l'uomo nel desiderio de le cose si sta sospeso tra la speranza e la paura, mi rendo certo che l'opra di tali, che amano me come che osservo loro, vi acquetaranno del tutto, caso che usiate la modestia nel trattare de la ragione vostra con colui che io vi ho detto. Imperoché egli è duro e aspro a chi alteramente proceda seco; e umano e piacevole a chi con moderato modo tiene da fare con lui.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXXXVIII">CDXXXVIII</head>
<opener><salute>AL SUDETTO</salute></opener>
<p>Caro messer Biagio, io non voglio iscorucciarmi con la mia istessa natura per quel poco di colera, con cui ieri mi accese la ragione, ch'io n'ebbi, e il bene ch'io vi voglio; avvenga che pochi, per prudenti che sieno, possono raffrenare la veemenzia dei suoi moti iracondi. Di poi si farebbe ingiuria a questa cittade libera, se ognuno non tenesse in libertà la mente e la lingua. Io mi sono mosso a scrivervi queste poche parole per intendere che ne gite facendo motto con gli amici, non per altro che per essere comune il costume degli uomini in ricordarsi continuo di ciò che vorremmo, e non mai di quello che non ci piace. Mi rido non meno del vostro aver detto: “Che ho io a fare de l'amicizia de l'Aretino, negandomi egli la tal cosa?”. Ridomene, dico, nel modo che si rise colui che ciò riferimmi, del mio tosto rispondere: “E che volete voi ch'io facci de la benivolenza de lo Spina, richiedendomi d'uno piacere ingiusto?”. Ma tutto è nulla, e ischerzo. Sì che lasciate il fastidio che vi travaglia in simile conto, ché ben sarete servito.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDIXL">CDIXL</head>
<opener><salute>A MADONNA MARIETA TALANTINA</salute></opener>
<p>Doveva bastare a la natura (per poi avere il modo di accomodare di qualche grazia l'altre) di farvi nascerci vertuosa e buona senza aggiugnervi una di quelle bellezze che risplendono con tanto lume di onestade, che se ne potrieno arricchire cento altre donne; restando però in voi sola sì gran parte di cotal dono, che sino a questa e quella regina se ne contentarebbe di lungo. Ma che miracolose opere vi veggo io tutto il dì uscire de le mani con gloria de lo ingegno, che ve le adestra in degnità dei paramenti da chiesa, dei bavari da nozze, e de le scuffie da spose, le quali accrescono vaghezza, maestà e amore, mentre altri se ne adorna la testa, il dosso e il collo. Onde il prezzo de la seta e de l'oro cede al pregio del ricamo e de l'arte, bontà del vostro istudio e sapere, che l'ordina e comparte a punto dove si dee compartire e ordinare. Per la qual cosa gli ebrei industriosi e sottili vi concorrono insieme in casa a gara, prevalendosi del magistero vostro in tutte le fogge mirabili, non altrimenti che degli altri essercizii ammirati si prevagliano le loro industrie sì care. Per amarvi io da padre, vengo soprapreso da una estrema affezione e letizia tosto che veggo ismontarvi a la riva non pur i maestri, che vi diventano discepoli tuttavia che mirano le divine opre che fate, ma la copia de le gentildonne che vi dànno tanto da fare, che far non potete già tanto. So che il tempo non è per dir mai che indarno sia speso da voi che, non che in le notti del verno, ma in quelle de la state non dormite ora intera, né mezza. E pur non vi dànno briga i figliuoli, né punto d'impaccio vi reca l'avarizia; anzi tutto dassi l'intelletto di voi al piacere del mestiero, in cui sète di modo eccessiva che, se così fusse in sua etade Adria che sì vi osserva e corteggia, qual padre potria aguagliarsi di felicità a la mia? Più che bella e più che laudabile è la virtù in una giovane atta a procacciare il vivere a sé e ad altri, con il lodato e bello lavoro in dissegno. Che dota maggiore poteva ritrarre messer Martino, di voi consorte, che il tesoro sempre in cassa postogli dal vostro frequente artificio? Forse che giuochi, balli e feste vi disviano pur uno attimo da la festa, dal ballo e dal giuoco che traete de le tele, dei rasi e dei veli trapunti, contesti e figurati dal vostro ago, dal vostro stile e da la vostra stampa? Ecco che io, per tutte le predette eccellenze di virtudi, vi do e dono la sopradetta vita e anima dei mio spirito e di quel cuore con cui la trastullo e abbraccio. Custoditela mo voi, e come figliuola accarezzatela; ché, s'ella no 'l meritasse per altro, per l'affezione, che vi porta paterna, è de la vostra benivolenzia degnissima.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXL">CDXL</head>
<opener><salute>A MESSER GIROLAMO</salute></opener>
<p>Sinistro, compar mio, ho veduto i duo cani. Essi tengono nei loro mostacci, quando gli ritirano in lor maestade, a tempo latrante e tacita, una certa sorte di generosità, che simiglia in suo genere a la superbia de la più cagnesca cera che mai facesse Cerbero ad alcuna dannata animuccia, bandita in casa di Satanasso per colpa del mal fare e non del mal dire; imperoché i fatti sono altro che parole. Ma è un gran peccato che non siate principe o re, come ne avete l'aspetto e l'animo: ché, se ciò fosse, beata ogni spezie di cose uniche e belle; per benché, ancora così gentiluomo come vi trovate, di molte gentilezze vi veggo adorna la casa: e ci vivano non pochi signori con manco isplendore di magnificenzia. Tosto che s'entra nel cortile vostro, eccoti rappresentare a la vista galline d'India, pavoni d'Italia, grue di paduli, oche di villa e struzzi e tassi e gufi con tante altre fatture di strani conigli, volpicini e lepretti, che se ne rifarebbe qual si voglia barco di duca. Nel salire de le scale poi le calandre, i cardarini e i fanelli la impattano a tutte l'armonie dei gravicemboli, degli arpicordi e dei liuti del mondo. Qua cinguetta una gazzuola, là isgorgheggia un pappagallo, e altrove salta una scimia: tale ch'io ne indorno i palagi papali, non che i cardinaleschi abitacoli. Intanto per le sale, per le camere e per le stanze appaiono copie e di libri e di quadri e di ritratti, con mille novità di pitture da mano illustre uscite. Non dico infinite parole in lode de la politezza forbitamente lucida sin de le vostre cucine, che tirano la turba a mirarle come ispettacolo di ricchezze magne. Perché basta solo a dire che chi vidde mai sposa abigliata di drappi d'oro, e di ricami di gioie, vede la delicatezza e le delizie dei vostri reali alberghi. I razzi, i tappeti e i letti sono ivi, a paragone de le scimitarre, de l'armadure e dei brocchieri, le minor cose che ci sieno. Non mentovo le ninfe, che annullano con le loro presenze tutte le sopradette maraviglie, perché, se bene anco dove sto io non mancano, ve ne ho più invidia che non hanno i capri e i cinghiali paura dei mastini che avete.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLI">CDXLI</head>
<opener><salute>AL BARBARO DANIELLO</salute></opener>
<p>Come può essere, dottore magnifico, ch'io non mi converta tutto in superbia vedendomi chiedere da la vostra poliza il mio parere circa quale dei due, la natura o Iddio, sia stato autore de la fama? Onde, isforzato a dare ubidienza ai vostri prieghi, bisogna che la di me grande ignoranza risponda a la cotanta di voi sapienza, con il credermi che Iddio e non la natura l'abbia introdotta nel mondo. Imperoché, s'ella non fusse, niuna cosa ci ritrarrebbe da la vergogna: tal che l'opprobrio ci signoreggerebbe a suo beneplacito. Ma da che di lei si teme come de la morte, conciosia che l'una uccide le vite e l'altra i nomi, ci guardiamo dal mal fare per troppo parerci vituperoso l'essere favola ne la bocca de le genti. Così pare a me; pur io mi riporto al giudizio dei migliori, cioè al vostro.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLII">CDXLII</head>
<opener><salute>AL COMPARE</salute></opener>
<p>Messer Giuseppe, io ultimamente ho compreso ne le facciate che avete dipinte in su 'l Canal Grande, poco di sotto al dove sta don Giovanni Mendozza, di Cesare meritamente imbasciatore, il come, ne la imitazione degli antichi ne la pittura, simigliate i moderni poeti nel comporre. Tal che il divino Bembo, che sì bellamente intermette gli andari del Petrarca nei suoi, simigliate voi ne lo intessere quegli degli archi nei vostri. Graziose le istorie e gioconde le favole; veggonsi ne l'ordine con che distinguete nel disegno le moralità di queste e le integrità di quelle. Alti, ispediti, venuste e adorande fate vedere gli dèi e le dee nel vostro dipingere di chiaro e di scuro a l'usanza di Roma. Onde vi giuro per quel vostro fare, che aggiugne a qualunque Polidoro e Baldesari da Siena mai fusse, che non si può desiderare più di grazia e d'invenzione di quella di che risplende il di voi pennello e il giudizio. Ma perché io altre volte di ciò vi ho laudato in parole e in carte, solo la determino con dire che ogni vecchio pittore si potrebbe molto ben contentare di sapere quanto sa la gioventù vostra del dipingere.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLIII">CDXLIII</head>
<opener><salute>A MESSER GIANNETTO DI LAZERA</salute></opener>
<p>Se vi credete che quel Ferraguto, che tanto a voi è stato zio, padre e benefattore, quanto a me era fratello, compagno e amico, sia morendosi rincresciuto ad alcuno, non dubito che vi crediate che a me rincresca, più che a persona che viva, veramente udendo il caso referitomi dal Sansovino, famoso architetto e scultore, e a lui amorevole e grato me ne dolsi con la modestia, che si richiede a la mia etade attempata, e ancora ch'io non potessi ritenere certe lagrime, che mi usciron dal cuore come acqua ispruzzata da chi ne ha piena la gorga, mi si vide più tosto nel volto uno amore estremo inverso l'amistà che ci teneva conlegati insieme, che un superchio diluvio di pianto, dimostrando poi, ne le parole e negli atti, come poche congiunzioni di sangue si poteano dire carnali, quanto la benivolenzia mia e la sua. Ma da che la vita è più tosto luogo del bene e del male, che male o bene (onde chi n'esce altro non fa che liberarsi da una cosa che nuoce e giova, o che non giova e noce), confortate voi stesso con lo essempio de lo essere cosa ingiusta il lamentarsi di quello che dee accadere a noi, come è accaduto a lui. Oltra di ciò, chi se afflige per il parente morto, par che si dolga ch'egli sia stato uomo. Imperoché a chi occorre di nascerci, conviene che intervenga il morirsi. Ma ogni cosa è ombra de la vanità e fumo de la fallacia, andando il tutto a volontà di fortuna senza che possiamo appostare niuno essito suo se non con dubbio, e in tanti vari accidenti de l'azioni umane solo de la morte siamo risoluti. Niente di meno in ogni cordoglio, che ne interviene per qual caso si voglia, solo il fine del morirsi non ci usa fraude alcuna d'inganno. Benché, se si misurano i travagli fastidiosi del mondo volubile, è difficile il sapere qual sia notato di più infelicità: o colui che ci vive, o quello che ci muore. Ed essendo così, o figliuolo mio dolcissimo, recatevi la mente al cuore, dandovi pace di ciò che è piaciuto a Dio: recandovi sempre dinanzi agli occhi le virtù dei costumi leali e nobili de la persona a cui sète suto nipote. Ché ciò facendo, consolatevi l'animo in modo, che ad altro non rivoltarete i pensieri che ad imitarlo. Onde la memoria de le qualità di tale vi saranno maestre in morte, ne la maniera che le condizioni di lui vi furono precettori in vita. E con questo voi e la magnifica madre vostra, a la prudenzia de la quale non bisognano conforti di lettere, e però io non le scrivo, state adunque sani, e amatemi.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLIV">CDXLIV</head>
<opener><salute>A LORENZETTO, CORRIERE</salute></opener>
<p>Compare caro e come figliuolo diletto, perché messer Tiziano con somma instanzia mi prega e scrive ch'io vi scriva e preghi che vogliate senza indugio e d'amico servirlo di meza libra di lacca di quella sì ardente e splendida nel proprio colore de la grana che al paragone fa diventare men bello il cremesì del velluto e del raso; ecco che ve ne prego e scrivo con lo istesso animo che ciò egli desidera. Caso mo che vegnate con il primo ispaccio, recatela, se non mandatela, ché realmente pagaravvisi tosto che ritorna il gran pittore d'Augusta, che sarà presto. Dopo questo piacciavi, per quanto ben mi volete, trovare il Padovano, cartaio mio e vostro, con dirgli, poi che l'avrete salutato da mia parte, che, mentre lo ringrazio de le graziose mandole de le quali, per sapere lo in che modo mi è grato il mangiarle, mi fece dono l'altro ieri: che, circa il favore nel conto de la lite sua con l'Eccellenza de la duchessa, farò cotal debito per l'obligo ch'io tengo col suo merito; ma che la lettera a don Diego non gli prometto, imperoché non convengo più seco, come solevo. In tanto mi raccomando a la comare, consorte vostra, ne la maniera ch'io mi offero a voi.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLV">CDXLV</head>
<opener><salute>A MESSER ANTONIO DA COREGGIO</salute></opener>
<p>O ispirito rarissimo ne la vaga bellezza de la paziente arte del miniare, egli mi è suto detto l'alterazione de lo sdegno, preso da l'amore, che mi tenete, contra il sentire tassarmi d'ignobilità da quel chietino, che si vive serrato in casa, non perché la devuta modestia ce lo rinchiuda a ciò non si divulghi il ben far suo, ma perché non si scoprino le sceleraggini che di nascosto mette in opra. Se le cose sue fossero oneste, lasciarebbe vederle a ognuno; ma, essendo infami, come invero si sa, anco a la di lui conscienza le cela. Intanto a me basta essere nobile in virtù del mio grande animo; il quale, per sapere alzarsi sopra ogni sorte di fortuna, mi mostra di prosapia reale. Sì che deponete la colera con un tale uomo; però che è viltà il contrastare con gente che si nutrisce del parere buono, in grado de l'essere pessimo. Dite a messer Giulio, vostro fratello, che due dì fa venne a vedermi, che non parta senza ch'io il vegga; perché voglio far riverenza a la signora Veronica, donna d'onore e immortal gloria degna, con una mia lettera umilissima.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLVI">CDXLVI</head>
<opener><salute>AL SALÒ</salute></opener>
<p>Il Danese, o messer Piero, mi ha messo tanto desiderio di vedere la figura che avete in bel marmo iscolpita di nuovo, che non sono per acquetarmi ne l'animo se non la veggo, e ben presto. Benché chi si vuole chiarire di quel che possa l'ingegno vostro ne l'arte di Fidia, miri la statua de la quale si mostra superbo Murano. Cotale imagine de la Giustizia tiene ne l'una mano la spada, e ne l'altra le bilance, con sì vaga virilità di leggiadria, che pare più tosto viva che finta. Gentilissimo è l'atto ch'ella fa; egli con tanta grazia la move, che si potrebbe giurare che si movesse nel passo, e non che si rimanesse ne l'attitudine. Soave e grave è l'aria del suo aspetto: altiero e benigno se dimostra il sereno che se le discopre nel fronte; bella e morbida è la sorte de le trecce parte raccolte intorno a la testa e parte ricadenti in le spalle. Del piede, che ella scopre, e del ginocchio, che spinge sotto il sottile abito che l'adorna con le rare e ben composte pieghe, bisogna lodarlo tacendone; ché a parlarne si scemarebbe il suo vanto. Ma, se così mirabile è cotale opra da voi fatta in la giovanezza trascurata, di che maniera si dee credere che sia questa, che esce de lo stil vostro in la età circonspetta?</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLVII">CDXLVII</head>
<opener><salute>A FRATE ANDREA, ARETINO</salute></opener>
<p>Padre, dopo la disputa che mi faceste in casa in onore de le figure che rappresentano i santi, concludendo che molto giovano a chi le riverisce con la divozione meritata; l'ho fornito di comprendere tuttavia che pongo mente a lo essempio di Cristo, vivo e vero ne l'arte, che di mano di Tiziano tengo come reliquia in camera. Imperoché, tosto che afigo gli occhi ne la divina imagine, sento ispaventarmi l'animo da cotale sembianza mirabile; onde bisogna che ognuno confessi che in gran parte si sminuisce il peccato, quando il peccatore si vede inanzi lo essempio di colui che punisce il peccatore. Per la qual cosa, nel subito rappresentarcisi le forme dei beati, non che di Gesù, a lo incontro de la vista ci nasce un non so che pentimento nel cuore, che ci insegna ad astenere dal vizio. Il che verifica quanto sia bene il mostrarci sì fatti simulacri nei tempi. Alleghi mo le sue scritture chi crede altrimenti, perch'io in sì umile asservanza mi vivo: riputando santo, non che religioso, colui che, mosso da sì reverende statue, non pur emenda i presenti errori con la conscienza, ma si guarda ancora di pensargli nel futuro.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDXLVIII">CDXLVIII</head>
<opener><salute>AL DONI</salute></opener>
<p>Tosto che vi occorre di ritrovarvi con il dottissimo messer Trifone, in Bologna secretario del Concilio, piacciavi dirgli che io so che la prudenzia sua non si maravigliò del mio non andargli incontra, come dovevo subito che degnossi venirmi in casa; ché, se bene non lo conoscevo in presenzia, sa ognuno che mille ritratti di lui mi ha già mostrato la fama. Per la qual cosa sì bello spirito e sì solo, con lo iscusarmi appresso di sé, a se medesimo mi farà caro. In tanto vi ringrazio de le stampe donatemi, imperoché nel rappresentarmi esse la cappella di Michelagnolo ne lo artificio de lo intaglio, quasi che me la fanno gustare ne la vivacità de la pittura. E con questo vi lascio.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDIL">CDIL</head>
<opener><salute>AL MEDESIMO</salute></opener>
<p>Io accetto l'opera filosofica, che dite voler mandarmi, e ve la ridòno, o Doni. Onde voi, in onore del cognome del casato, pigliatela, ché ve la do con l'animo che a me l'avete offerta. Ché, per essere solo il dubbio certo a chi cerca di sapere la natura de le cose, io, che attendo a vivere resolutamente, non mi curo de la lor pratica.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDL">CDL</head>
<opener><salute>A MESSER BONIFAZIO, PITTORE</salute></opener>
<p>Nel vedere alcune istoriette del cavaliere da Legge, di vostra mano propria, in cambio del compiacermi l'animo in sì dilettevole magistero, divengo rosso nel viso. Il quale atto fa segno de la vergogna presa da me stesso nel subito pensare a la villania ch'io uso col non mai venire a vedervi, sì per la virtù che avete in voi, come per l'amicizia che teniamo insieme; benché passa via cotale accidente, non senza rallegrarmi del bello ordine de le figurine disposte in la loro poesia, con graziosa vaghezza d'invenzione. Certamente, s'elleno fussero istampate in tante carte, potrieno comparire tra qualunque foglio si vede di pregio in la compra, bontà del disegno. Teneva il clarissimo procuratore su detto, prima ch'io vedessi opre sì degne, molto cara la camera dove elle sono in rispetto loro; ma, da che la signoria de la Sua Magnificenzia sentì lodarle da quel giudizio che tutti i professori de l'arte vostra vogliono ch'io tenga, è la più stimata gioia che egli abbia. Io so bene che d'altro istudio e d'altro splendore appaiono le tavole che andate lavorando in casa per quel tempio e per questo; onde in causa de la qual cosa mi muovo a pregarvi che, deposto lo sdegno, che invero merito che mostriate con meco, non vi sia noia che domani dopo vespro venga e a confessare l'errore e sodisfarmi la vista di ciò che vi parrà ch'io vegga, con patto però che, venendo l'amico che sapete in mia compagnia, non mi diciate ne l'orecchio, ma forte, ch'egli pare una figura di legno colorita in secco. Io verrò senza fallo, e caso che mi neghiate il venirci, andrommente in Palazzo, godendomi del contemplare le vivacità de le cose che nei bei vostri fregi si veggono.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDLI">CDLI</head>
<opener><salute>A MESSER FRANCESCO SANSOVINO</salute></opener>
<p>Ho con somma dilettazione de lo animo letto più volte il sonetto con cui lodate il mio prevalermi del proprio ingegno ne l'ordine del comporre di quanto compongo e in versi e in prosa. Imperò che isvergognarei la età, ne la quale sono, e la natura, ch'io ho, facendo altrimenti; ché il riempiersi di sentenzie e detti, ad altri scopertamente tolti, è testimonio del poco sapere di chi lo fa e del molto intendere d'altrui. Imperò che il più sicuro appoggio, che sia, è il sostegno di se medesimo. Si reputa dottissimo questo pedagogo e quello tuttavia ch'egli intona la voce con lo allegare ora costui e ora colui, dicendo: “Così disse Platone, Aristotile, e così cantò Virgilio e Omero”. In tal mentre se gli risponde: “E tu che dici, asino; e tu che rispondi, bue?”. E ben si dee chiamargli buoi e asini, da che al modo loro si caricano de le cose d'altri e si affaticano negli studi, che tanto le conoscono e intendono quanto intende e conosce l'una bestia e l'altra ciò che si sia lo arare dei campi e il portar de le some. Gran dimostrazione fanno sì fatte pecore de la istessa ignoranzia ne lo isforzarsi d'essere sempre interpreti e non mai autori. Altro è il sapere da sé, altro il mendicarlo dal maestro. Se si dimandassi a la memoria: “Chi è da più, tu o lo ingegno?”, non negarebbe di essergli, <foreign lang="lat">verbi gratia</foreign>, massara. Ché, invero, colui che detta è meglio che quello che tiene a mente. Sì che isforzinsi i pestadottrina nel mortaio accattato di far fede con l'opre ch'è differenzia dal loro <hi rend="italic">a</hi> <hi rend="italic">b</hi> <hi rend="italic">c</hi> a la cantica di Salomone. Io laudo sopra modo quegli che incominciano a insegnare il tutto, e non quegli che non fanno mai segno d'avere imparato niente. Insomma, chi favella ogni ora per bocca del compagno è simile a uno corriere portalettere che, senza averci mai nulla del suo, è continuo ingombrato di tutti gli interessi d'altri. State sano.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDLII">CDLII</head>
<opener><salute>AL CAVALIERE DA LEGGE</salute></opener>
<p>Clarissimo signor Giovanni, il mio tutto dì e d'ogni tempo tempestarvi con polize e ambasciate, in servigio degli amici e dei poveri, non è presunzione né ignoranza, ma un debito e uno uffizio appartenente a la conoscenza e a la certezza ch'io ho del quanto e del come sète limosiniere e benigno. Di poi a me pare ispedire importanti facende mentre ricorro a voi per cose di salute e di laude. Imperò che reputo di mio proprio interesso l'onore e la fama che in beneficiare e in consolare altrui veggo acquistarvi d'ogni ora in causa di sì pietosi e di sì reali effetti. So bene che il venire in persona a richiedervi mi si converrebbe nel modo che mi si disconviene a ricercarvi per polize; conciosia che l'una cosa è temeraria e l'altra dovuta; ma non lo faccio per modestia, e non per superbia; avvenga ch'io vi conosco tanto pronto a compiacermi, che anco le faccende illecite non mi sapreste negare. Io non dico questo perché io da per me ardissi mai richiedervi di grazie inoneste, ma perché chi non guarda mai più al dritto che al torto cerca di ottenere quel che desidera senza pensare più oltra. Onde io, che solo mi sforzo di aiutare altrui, non ricercando se si debbe o no, prego i padroni in grado degli amici, i cui bisogni favoreggio con alcune parole in carta, a ciò la generosità d'un par vostro più liberamente mi risolva per messo o imbasciate di quel che si puote o non può. Tal che la scusa, che pur ieri venne a farmi in vostro nome Gaetano, musico famoso, servì in luogo de la bottega bramata da messer Biagio, paternostraro ne la piazza di San Marco; la cui discrezione non ha voluto accettare nessuna de le tante altre commodità offertegli da la gratitudine di voi, ottimo gentiluomo, per istimare atto ingiusto lo accommodar sé con la incommodità del compagno, contentandosi che, al ciò che gli è mancato uguanno, supplisca quest'altro. Il che gli succederà per grazia e mercé di voi, signore mio.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDLIII">CDLIII</head>
<opener><salute>A MONSIGNOR DI MONTROTTIERIN</salute></opener>
<p>Non pur care, ma gioconde mi sono state le lettere che di voi mi ha date il provinciale di Nerbone padre, che onora il sacramento e il grado in cui la bontà e le virtù proprie lo mostrano d'ogni riverenzia degnissimo. Egli, insieme con alcuni dei fratelli ne l'abito, e come lui de la nazione di Francia, me le ha poste di sua mano in pugno, e leggendole mi sono tutto empiuto di tenerezza, sentendo come sì teneramente vi dolevate de la menzogna che de la falsa mia morte vi aveva rapportato la bugiarda fama. La quale ad altro non attende che a porre ne le orecchie de le genti romori vani e novelle a caso. E ciò fa per dilettarsi nel piacere e nel cordoglio di quello che ama questo, e di questo che odia quello. Ecco ch'ella con divulgare ch'io più non vivevo ha contristato voi, che mi desiderate ognor vivo, e consolato alcuni, che mi vorrebbero sempre morto. Intanto io son qui con sopportazione di quegli italiani, che dite che di cuore si adirano quando sentono lodarmi dai francesi, che di cuore mi difendono contra di tali monstri senza giudizio e maligni con tutte le circonstanzie. Ma, per non esser eglino autori de la invidia, bisogna perdonargli la villania di sì comune peccato. Ché assai mi vendicano, con sì fatta sorte di bestie, l'opere con che pongo in ammirazione gli uomini di ammiranda dottrina, come è la vostra: che solo basta a testimoniare ch'io sono di qualche momento con il mezo dei libri di mio, tradotti da la penna vostra in lingua gallica, che se non ci fosse stato il merito, la circospetta di voi prudenzia non l'avrebbe al re e a la regina dicate. Ma, per esser pazzia il non ridersi de la libera licenzia del parlar d'altrui, più tosto mi compiaccio dei diversi pareri di chi s'ingrassa in tassare ora colui e ora costui, che me ne conturbi. Conciosia che quegli stessi che mi lacerano vengono a confessare, tacendolo, che io qual cosa sono; ché, se niente io fussi, non porrebbono bocca al mio nome. Ora lasciamo cotali satrapi da parte, ed entriamo in messer Battista da Parma libraio: il quale tengo in l'affezione da figliuolo, ché in vero egli è di buona creanza e gentile creatura al possibile. Né vi crediate che non mi abbi presentato il dono per cortesia, ché certo è pur troppo cortese; ma la bellezza del disegno in miniatura disteso gliene fece venire uno appetito simigliante a la ingordigia, che fa ladri i cestaruoli di quei frutti che a casa d'altri portano. Di poi tutto dì si usa il prevalersi di così fatte gentilezze; onde, dopo un poco di colera, è grandezza il pigliarsi tali furti in ischerzo. Mandai una medaglia d'oro, che passava il prezzo di venticinque scudi al duca Ottavio, e la consegnai qui al maestro dei corrieri, con obligo di pagarmela perdendosi; né si diede a chi ella andava, né si è mai pagata a chi si deveva; il che mi sono recato in pacienzia. Sì che in luogo di punizione, rendete la pace vostra al sudetto giovane, ché ve ne supplico in grazia di quella fraterna carità di amicizia, tra noi contratta per mezo de la virtù e de la bontà vostra e mia.</p>
<p><date>Di maggio, in Vinezia, 1548.</date></p>
<p>Il richiedermi voi di alcuna mia composizione per il re Enrico mi ha incitato a mandarvi la <title>Orazia</title> tragedia, perdonando il suo non esser legata realmente a la sollecita partenza del provinciale. La reverenda paternità del quale, per le molte importanzie de le dispute al capitolo, tardi mi appresentò le vostre.</p></div1>
<div1 type="epistola"><head n="CDLIV">CDLIV</head>
<opener><salute>AL BIANCO</salute></opener>
<p>Che io, messer Simone da bene, abbi ai miei dì visti de le figure degli iddii e degli uomini, so che me lo credete senza ch'io lo giuri; ma di quanti mai mi furono rappresentati dinanzi agli occhi dal piacere del vedergli, niuno mai passommi a l'animo con lo stupore de la maraviglia nel modo che mi ci passò il ritratto tolto da lo scarpello e da lo ingegno di voi da la celeste sembianza di colei che in matrimonio è congiunta con il magnifico messer Nicolò Molino, non meno mio padrone e amico che vostro amico e padrone. Un grande obligo tengono le bellezze de l'alma donna con il felice artificio ch'io dico, in virtù del quale gli avete dato lo spirto nel marmo con sì nuova venustà di grazia che la natura istessa quasi confessa che un nonnulla ella è dissimile a la viva. Potria essere, ma no 'l credo, che Diana già fusse in terra o sia ora in cielo di sì mirabile formosità d'aspetto. È virile il guardo con che ella mira, è signorile il gesto con che ella move, è risplendente la grazia con che ella innamora l'altre de l'onestà, la quale cinge con le braccia de l'onore il sacro collo de la sua beltade angelica. In tutta la somma del mio giudizio si è anco risoluto quello del Sansovino e di Tiziano. Né paia ad alcuno presunzione il dire io che la sufficienzia dei due illustri artefici abbino concluso ciò che da me si è detto; avvenga che essi medesimi affermano che, se in la scultura e in la pittura sapessi tanto fare quanto so parlarne, mi cedarebbero molti di coloro che a veruno non cedono. Ma che più bel testimonio volete voi in conto di ciò che il subito di me avvertirvi nel difetto de le trecce? Le quali, con pur troppo ruvidezza nei capegli contesti insieme, si rivolgeano tra loro. Ciascuno dei corsi a vedere la immortale opera, con estollere il resto a le stelle, le davano di morso con la propria uscita fraternamente di bocca a la intelligenzia ch'io n'ho. Ma non mi son vantato di quel tanto che ho detto del mestier vostro per vanagloria, ché in vero l'ho fatto per non parere un di quegli che laudano e biasimano altrui senza render ragione del perché gli attribuiscono biasimo e laude.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDLV">CDLV</head>
<opener><salute>AL MAGNO</salute></opener>
<p>Magnifico messer Marcantonio mio, il grazioso figliuolo vostro mi ha, insieme con le due polize, recate anco ne lo istampato volume le stupende fatiche de lo inimitabile Alunno. Le quali cose mi sono care per essere io amichevolmente a lui e a voi fratello. In tanto dicovi che a me tocca il laudarmi de la grazia ricevuta da la benivolenza che sempre mi dimostrò la senza dubbio magnanima gentilezza del vostro cortese amore, allora che degnossi di fare degna la mia casa e la mia vista de le reali e religiose presenze dei tre gran frati ierosolimitani. Invero che rappresentano nei nomi, nei costumi e negli abiti la fede, il sacramento e la integrità del lor cuore, de la loro mente e del lor grado. Onde il tempo, ch'io vissi in quel mentre che meco stettero in conversazione, reputo che sia stato un lustro con un anno appresso: il quale ci aggiunse la veramente magna di voi persona e presenzia. Non sono mai per uscirmi de la memoria gli aspetti, l'aria e le maniere dei gentiluomini che vennero per bontà propria a vedermi, e ben si può gloriare Troia, Cartagilena e Napoli di avere un cavaliere quale il signore Stefano Alfaro e una coppia di comandatori simili al signor Francesco Nibbia di Novara e al signore Giovanantonio di Pinaruolo. Ma non solo i predetti luoghi possono vantarsi di sì fatte creature perché gli accrescono fama, notizia e nome, ma la reverendissima Signoria del gran maestro signor Giovanni Homedes di Saragozza e d'Aragone ancor dee riguardare i costumi, i modi e le azioni di cotali figli, servi e amici di quella con l'occhio diritto de la sua e grazia e cortesia e favore. In questo mezo non vi si scordi talora scrivendo loro di salutargli da parte de l'affezione ch'io gli ho presa, perché lo meritano, perché si debbe e perché conviensegli.</p>
<closer><dateline>Di maggio, in Vinezia, 1548.</dateline></closer></div1>
<div1 type="epistola"><head n="CDLVI">CDLVI</head>
<opener><salute>A MESSER TIZIANO, ISCULTORE</salute></opener>
<p>Io ho talmente compreso nel publico schizzo, che lo stile de la fama ha tolto da tutte quante le belle cose d'intaglio vero e finto che avete fatte in Pesaro e in Urbino nel nuziale trionfo de la signora Vittoria e del duca Guidobaldo, che si può credere non che dire ch'io ci sia stato presente e l'abbi viste in loro essere. Del che mi son rallegrato in due conti: l'uno perché le grandi opere si son fatte in gloria dei miei benefattori, l'altro per venire il disegno da voi, che come figliuolo amo. Entrarei in laudare il mirabile artifizio di cotali vostri componimenti con le parole di quel giudizio che mi fa parlare di tai cose; ma da che sino a coloro che vi sono emuli ne la professione dei bronzi vantano la somma di quanto si è per voi operato in le città sudette, senza altro di ciò dire vi rammento che, qui venendo, non sia degli ultimi a vedervi.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDLVII">CDLVII</head>
<opener><salute>A LA DUCHESSA D'URBINO</salute></opener>
<p>Per essere, o altissima signora, l'audazia non pure il seggio e il diadema di tutte le dignità de l'animo, ma una virtù più d'ogni altra riguardata da la fortuna, con l'ardire de la sua fronte vi mando le rime presenti, tenendo per fatal ventura, s'egli avviene, che ciò mi si dedichi per temeritade; imperoché da sì fatta presunzione nascono duo illustri effetti: l'uno esprime in versi i meriti del sopraumano consorte vostro, l'altro canta le lodi di voi che sua divina mogliera sète, per la qual cosa egli, che vi riverisce, vedendoci scritto Vittoria, gli prenderà con la reale destra de l'affezione, e voi che l'adorate, leggendosi drento Guidobaldo, gli riceverete con la sincera mano del core. E così lo stile mio, come uscisse di vena alta e celeste, d'ingegno vile e basso diventarà gradito e supremo. Conciosia che il dono, che a sì gran copia hanno largito le stelle, permette che siate tali, per dar qualità a ciascuno in virtù del valore di voi due. Onde erra e pecca chi non s'inchina ad accendervi lumi e a porgervi voti, perché non solo risplendete come rami del sacro arbore di Farnesio e de la eterna pianta de la Rovere; i quali innestati in uno istesso ceppo, senza temere che i nembi de la fortuna, con il secco del suo dicembre, disperda il verde del vostro aprile, producete fronde di laude, fiori d'onore e frutti di gloria, dimostrandovi a noi quasi miracoli che riempiono il mondo d'altra maraviglia che non fece Diana in figura e Marte in colosso; avenga che in sì fatte statue si vede la maestà de l'arte e la delicatezza del marmo, e in voi due si comprende la grazia di Dio e la sodisfazione de la natura. Sì che ceda l'una e l'altra imagine al rettore de l'armi venete e a lo essempio de le forme angeliche; e quando pure il lor secolo brami vantarle, impari a cantare cotali opere sue con quel che gli insegna la presenza de le Eccellenze Vostre. Quali termini de l'universo non tocca il dito del valore di sì magno cavaliere? L'aere di qual clima non trattano le penne de la fama di cotanto principe? Quai raggi di gloria non circondano il nome di sì mirabile duce? Ecco la invidia senza pur torcere il guardo, perduto il tosco d'ogni sua menda, ne la serena sembianza vostra confessa che s'ingiuria la potenza del cielo, da cui traete l'origine, a non dirvisi dea, e non donna.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDLVIII">CDLVIII</head>
<opener><salute>AL CAMBI</salute></opener>
<p>Sapete voi, messer Tomaso magnifico, quando che io mi scordarò di voi? Alora che più non mi rammentarò di me stesso. Imperoché di mia natura è, non pur di mio costume, il ricordarmi con la penna, come faccio con l'animo, d'un gentiluomo nei fatti e non d'un signore in parole. Sono alcuni che fanno sì ne l'apparenza il grande, che, venendo poi in l'essere nulla cosa di splendore in sé tengono; ma è forza che al mondo si comparisca in la vostra imagine, chi vuole che i pari miei se gli rivolgano con la laude. Voi non sète di quegli che fingono di riverire la virtù con la simulazione de l'ignoranza e che, per aver in pratica solamente il vizio, solo con seco si risolvono; ma vi fate conoscere per tale, che i virtuosi propri si attengono al giudizio vostro e in la poesia e in la scoltura. Giura Tiziano, pittore famoso, che si tiene da più per aversi udito commendare da voi ne l'opre che qui ha fatte in Palazzo; sì che voi imitino e i bruni e i bianchi, se vogliono ch'io gli stimi da senno, e non da beffe.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDLIX">CDLIX</head>
<opener><salute>AL DONI</salute></opener>
<p>Mentre (da che voi me la portaste) andavo aprendo l'opera tradotta da la lingua di Tremegisto in la nostra, ecco che nel risponder io a uno che mi dimandava: “Che libro è cotesto?”, “Del tale è composizione”; ch'egli mi dice: “Se il compositore suo fu buono, tengasi per un pazzo santo; se cattivo, per un demonio savio”. Onde io, ciò sentendo, subito avrei tenuto il mio giudizio in su la briglia, circa lo stupirmi de le altissime cose da lui trattate; ma, per non esser atto a giudicare sì profondi soggetti, lasciandolo così dire, attesi a leggere ciò che miracolosamente iscrive il mirabile uomo (s'è lecito di dare il cognome d'umano a sì divino spirito); e, per parermi che, dove manca il dritto de la ragione, supplisca la pietà de la fede, come persona credente nel fattore del tutto, tosto sentimmi trasformato in uno di coloro che, confusi da lo stupore dei miracoli, si rimangono attoniti senza far motto. Certo che non pur tre, ma sei volte massimo merita di chiamarsi il personaggio angelico: onde andrò, tosto che mi risenta in me stesso, leggendo il gran celeste volume; ché, se bene non penetrarò troppo adentro in lui, parrammi non poco penetrarci nel comprendere qualche minima cosa d'esso.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDLX">CDLX</head>
<opener><salute>AL MEDESIMO</salute></opener>
<p>Deh, lasciate gracchiare contra di me ciò che pare a la gente, a cui si fa notte al far de l'alba; ché, facendosigli buio inanzi sera, le sarebbe purtroppo di longhezza il giorno. I' laudo Iddio, che da tanto mi concede grazia ch'io sia che non presumo d'essere quel che non sono; ché, reputandomi altrimenti, meritarei che mi togliesse Cristo ciò che in sua bontade mi ha dato.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDLXI">CDLXI</head>
<opener><salute>AL SUDETTO</salute></opener>
<p>Per gran prudenzia vi si attribuirà se, ne l'essere mal trattato dai signori, ve la trapassarete ridendo. Imperoché le nature d'assai di loro sono simili a quelle de le donne; e sì come si dee l'uomo stupire quando ch'elleno non fanno male, così debbesi la persona maravigliare allora ch'essi operano bene.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDXLII">CDLXII</head>
<opener><salute>AL MESSER GIULIO BERNIERI</salute></opener>
<p>De lo impaccio da me datovi nel copiare le lettere, ch'io vi mando, datene la colpa a la miracolosa sufficienzia del vostro iscrivere. Perle in lunghi e diritti ordini distinte paiono i caratteri con cui estendete le parole e le note in virtù de la moderata penna e acconcia; tal che le rime e le prose, le quali mancano di eleganzia e di dolcezza, pare che avanzino de l'una grazia e de l'altra; essendo poste in carta da la vostra mano sì tersa che oro forbito simigliano i detti delicatamente da lei ritratti nei fogli. Sì che posso esser certo che, al mancamento de le composizioni che piaceravvi scrivermi, supplirà la candidezza del calamo con che la bontà vostra scriverammele. Tal che almeno quella, che al re va di Portogallo, portarà seco laude e premio. Dite in cotal mezo ad Antonio, fratel vostro e figliuol mio, che non accade iscusa del sì di rado lasciarsi godere dal bene che pur sa ch'io gli voglio; conciosia che l'arte del miniare è sì tarda e lunga, che le formiche in viaggio pare che imiti chi la essercita tuttavia che move il pennello in sue opere. Onde l'ora che trapassano gli altri ne le loro professioni (salvo i poeti, ché ancora eglino lambiccano i parti dei loro ingegni) anni sono ai miniatori di cose quasi che invisibili. Sì che il tempo che non gli dà spazio, e non egli che non ha agio, è cagion ch'io non lo veggo, come so che brama ch'io il vegga.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDXLIII">CDLXIII</head>
<opener><salute>AL DANESE</salute></opener>
<p>A voi, che mi dite ciò che mi pare che sia il buon Trifone Gabriello, rispondo ch'egli è un uomo che tiene odio a le disonestà; imperoché sono le lusinghe dei sensi, a cui obedisce il più de le volte sino a la ragione.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDLXIV">CDLXIV</head>
<opener><salute>AL FERARIO</salute></opener>
<p>Egli mi parrebbe, messer Gian Bernardino, usar una pur troppo villana discortesia a quella real volontade, che il nobile animo vostro tiene inverso le qualità mie (le quali elle si sieno), non ve ne ringraziando con ogni sorte di affetto che si può esprimere con la penna, con cui ve lo scrivo. Tiziano, più tosto monstro d'una nuova natura, che spirito di pittore divino, acciò che io ve ne sia grato e me ne prevaglia, è suto l'uomo che mi ha notificato il come mi amate e il quanto vi saria caro il giovarmi, onde reputo questa buona fortuna e quello utile ventura: l'amarmi un gentil personaggio, come voi, mi è per certo grato, e il desiderare di farmi un par vostro benefizio è commodità; tal che io, per non ingiuriare l'una cosa né l'altra, vengo in grado di tutte e due a pregarvi che suplichiate lo imbasciadore Obi che non ponga indugio in consolarmi del torto fatto non meno a la sua grandezza che a la vita mia.</p>
<closer><dateline>Di giugno, in Vinezia, 1548.</dateline></closer></div1>
<div1 type="epistola"><head n="CDLXV">CDLXV</head>
<opener><salute>AL FILAGO</salute></opener>
<p>I confetti de le molte scatole, mandatimi da voi, che sète mio, sono a me stati cari come fur sempre tutte le cose di messer Gian Maria: le quali annovero in tante oggimai, che bisognerebbe che lo effetto si agguagliasse a la volontà; ché, se ciò fusse, conoscereste che l'animo, in cui vi tengo, non è punto differente dal cuore, nel quale mi tenete. Ma perché diffidarsi che un giorno io possa quel che ora non vaglio? Benché ogni cosa par che dia chi vorrebbe dare il tutto, avenga che il volere (in quanto a la buona intenzione) converta il suo desiderio in potere, tuttavia che pensa remunerare colui dal quale riceve benefizio continuo; ma io, che in luogo di figliuolo vi ho, con altro contracambio di cortesia non saprei più cortese mostrarmivi. E però state allegro, perseverando in desiderare a me ciò che desidero a voi, che non vi scordarete scrivendo al cavaliere Agostino, fratello vostro amantissimo, salutarlo in mio nome; con dirgli che ben sarei ruvido ne l'affezione e villano in la natura, se non l'avessi in mente. Egli giovane è tale che non veggo uomo che non brami d'esser così fatto. Gran parte è quella che possiede la grazia in altrui! Ella è cotanta che ogni altra virtude è nulla; e caso ch'ella poi concordi le di lei maniere con la destrezza e in grado de la bontà proceda ne le azioni, realmente dispone le facultà del compagno come cose sue e non d'altri. E ciò testimonia egli, che ritrae quel che vuole col cenno de la parola osservatrice del sì e del no a ognuno.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXVI">CDLXVI</head>
<opener><salute>AL BARBARO</salute></opener>
<p>Messer Daniello magnifico, mi è suto caro il presente del capretto, come anco sarammi grato, da che la Vostra Magnificenzia ritorna a Padova, che quella dica al signore Isperone che tanto è desiderio in me di servirlo quanto in lui è volontà ch'io gli comandi.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXVII">CDLXVII</head>
<opener><salute>AL MEDESIMO</salute></opener>
<p>Che concluda la prudenzia del vostro dotto giudizio che gli spiriti belli e antichi sieno rinovati ne le composizioni del Danese, ho io tanto caro quanto se cotal lode fusse in onore de le mie opre istesse. Ma è pur gran vergogna che oggidì (come parmi averlo detto altrove) ci sieno cotanti interpreti e autori così pochi. Onde assai obligo avete voi con la natura, da che lo studio vostro risplende in le cose vostre proprie e non per quelle d'altri. A Dio dunque.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXVIII">CDLXVIII</head>
<opener><salute>A LUI</salute></opener>
<p>È superflua la scusa, che fate meco, circa il parervi d'importunarmi nel continuo ricordo ch'io risparmi per le figliuole. Imperoché non s'insegna mai troppo quello che mai non s'impara a bastanza. E ciò che dico è vero.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXIX">CDLXIX</head>
<opener><salute>AL DANESE</salute></opener>
<p>Come vi parla alcuno, ditegli che, senza sapere niente fare, a ciò che altri fa, dànno menda; risolvetelo con dire che chi non ha nulla da la natura, imiti coloro che ottengono il tutto da lei; conciosia che questa è l'arte, che si avanza sopra i precetti di qualunque Orazio si trova; ché in vero ciascuna soavitade è vinta da l'ambrosia, la quale iscaturisce la manna che piove da la lingua di chi ci nasce tale, e non da quello che tale vorria esserci nato.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXX">CDLXX</head>
<opener><salute>AL MEDESIMO</salute></opener>
<p>Poi che la virtù mia si è innalzata molto nel ricevere de le ingiurie, con che hannomi proceduto contra i vizii altrui, mi farieno pro le minacce che usa inverso di me quella bestia, s'ella fusse atta a minacciarmi. E mi vi raccomando.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXXI">CDLXXI</head>
<opener><salute>AL DANESE</salute></opener>
<p>Ecco che, per richiedermi voi le opere vostre, ch'io ve le rimando con la medesima cortesia che me le prestaste; e in vero l'ho lette, non una sola volta; imperoché il leggere, non pure notrisce lo ingegno, ma essendo affaticato il ristora. Or non vi scordate, o figliuolo, di tenermi in grazia del Gabriello Trifone; del quale si può certo dire che lo intelletto non fa già nobile lui, ma che egli nobilita ben lo intelletto.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXXII">CDLXXII</head>
<opener><salute>A MESSER ANTONIO ANSELMI</salute></opener>
<p>Ho inteso da molti che, ne la morte di quel Bembo che, morendo in la carne, è rimaso immortale nel nome, avete lagrimato, e non pianto. Il che mi spigne a darvi laude, invece di conforti; imperoché lo effetto di cotale vostra affezione testimonia che il dolore sentito ne la perdita de l'uomo, che non mai perderassi, vi è suto passione de l'animo, e non vanagloria degli occhi. Poco dura la doglia che finisce in le lagrime, e assai lungo è il termine del patire che si rimane nel cuore, benché quasi che ognuno più si compiace del fiume ch'egli sparge di fuora, che del mare che si serba di dentro. Conciosia che l'uno gli acquista fama di vera caritade, e l'altro titolo di vana benivolenzia, avvenga che ciò che non si vede, ancora che avanzi il tutto, non viene in pregio come quel che si discerne, se ben gli è inferiore di gran lunga. Senza dubbio il reverendissimo, che vi era più tosto padre che signore, vi ha sconsolato mancando come vi consolava vivendo; ma la di voi prudenzia scaccia da sé cotale imagine di tristizia con il ridursi a memoria i meriti gloriosi di cardinale sì degno. Onde avviene che la ricordanza de lo spirito illustre vi si rende gioconda in la mente, al modo di alcune poma al gusto soavemente amare. Intanto, sì come l'asprezza d'un frutto risveglia lo appetito disconcio, così l'acerbità del duolo vi desta il desiderio a operarvi in cosa, che non pure vi sgombra i dispiaceri dal petto, ma gli trasmuta in le contentezze che vi recreano l'anima, mentre vi essercitate in proccacciar cose al figliuolo appartenenti a l'onor suo e al commodo; congratulandovi, quando ve lo permette il riposo, con quella vostra nobiltà di modestia, che i tredeci anni che lo serviste ne lo scrivergli e i secreti e le opere, non ha permesso giamai che ad altro attendiate che al ritrarre da la sua grazia, servendolo: spendendo sempre de le proprie rendite in grado e in pro del verace erede de le qualità di colui che ci nacque senza pari, e se ne morì senza menda. Certo ch'io partecipo de la letizia provata da ciascun vostro senso, in quel tanto che nel famosissimo suo Studio di Padova gite rimettendo in gli ordini dei luoghi loro le infinite medaglie d'oro e d'argento, ritratte da la di voi lealtà e destrezza; di dove anco a pensarvi è pericolo. Sì che imparilo da la bontà del vostro ben fare chi vuole il vanto di buono: ché, per esser voi tale, Iddio vi è per d'ogni ora rendere quel che vi ha tolto la fortuna.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXXIII">CDLXXIII</head>
<opener><salute>A MESSER PIETRO SPINO</salute></opener>
<p>Io, che non uso parlare con astuzia, né con alterezza, scrivo agli amici con poca diligenzia e senza arte, ma perché in me non è cosa elegante né finta, più presto dimostro loro amore in effetto che benivolenzia in parole; e così, non uscendo de la mia natura libera né del mio costume largo, parmi remunerare lo ingegno vostro con il meritato premio de la laude, confessando il contento in cui si è compiaciuto quel non so che di giudizio, ch'io tengo, leggendo le rime nei versi da la vena di voi scaturiti; la soave copia dei quali hammi cordialmente portati quello Antonio Francesco dolcissimo, tanto a me caro quanto a voi ubidiente; ch'altra similitudine non saprei imaginarmi per esprimere lo affetto suo e il mio: il suo ne la divozione con che vi brama felicità, il mio ne la caritade con la quale gli desidero augmento. Egli, che di molti è meco di fratellanza congiunto, nel porgermi le cose che traete da lo spirito che vagamente vi forma i concetti, mi vidde rallegrare nel viso, come avolo tosto che si vede innanzi i nipoti; e, nel modo che in tale ispecchio la sua tenerezza comprende, comprese in me proprio il Testa, ne lo avvertire io a la grazia de lo stile vostro sublime. Benché non solo io (che per esser padre, anche gli altrui figliuoli mi piacciono), ma assai persone di quelle rare che mi conversano appresso, ne hanno insieme ritratto piacere. Che più? Franceschina, non meno dotta ne la musica che bella in la mano, me l'ha tolte per forza, e le riserba ne lo studio, come reliquie e delizie del vostro intelletto, e de la sua voce ella le andrà imparando e cantando con sì fatta dolcezza e frequenza che sino a la bontà è per avervene invidia; ma è sì grande la modestia che vi tempera l'animo che, sì come io, per vedermi ritratto in infiniti luoghi, non mi reputo di aspetto più regio, così voi, per sentirvi commendare cotanto, non vi stimate più che poeta. È ben vero che l'uomo senza superbia, nel sentire lodarsi, cresce la volontà ne lo essercizio de l'opere laudabili; massime quando chi l'onora è onorato nel sapere, in la maniera del nobile Baldassare Altieri; la provida scienza del quale è degna di ricompensa dal mondo ch'egli illustra con la virtù, non pur da lo Spino che celebra con la verità.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXXIV">CDLXXIV</head>
<opener><salute>A MESSER GIAN GIROLAMO DA LE POLE</salute></opener>
<p>Gran ventura fu quella di questa cittade circa lo stimare i turchi più la mercanzia che la virtù; ché, se altramente fusse, non accrescereste bellezza a terra sì fatta con le maraviglie di quello spirito datovi da la natura, acciò uscissero dal suo ingegno cose simili al lavoro, che il rarissimo Luigi Anichino mostrommi in casa mia insieme con voi. Io, che sono in modo facile che sino a le bugie mi credo, se non l'avessi vista non ero per giamai dar fede al miracolo de la fiasca d'argento da la vostra mano iscolpita. Egli è pure il vero che fate con agio mirabile le fatture certamente impossibili: ecco l'opera, ridotta tutta nel bello de la sua debita proporzione, rinchiude dentro di sé (oltra ciascuna sorte di vasi necessari a una credenza che serve a la tavola di qual si sia principe) la tovaglia, i tovagliuoli, il sale e le spezie, non che l'olio e l'aceto; ma riducete, non senza istupore di chi ciò mira, nei duo animali, che in foggia vaga cingendola intorno per il lungo se le dimostrano manichi, vino bianco e vermiglio: cosa da trasecolare la diligenzia del proprio artefizio, non pure la maraviglia ch'esca da l'animo altrui mentre apre e serra cotale machina istranamente divina e divinamente istrana. Nego che ogni laude di mano e d'ingegno si debba dire agli antichi, se bene d'ingegno e di mano hanno avanzato ciascuna età e ciascun secolo; imperoché si veggono invenzioni ai di noi tempi, che se fussero comprese da quegli, confessarebbero ciò che io dico, e più anco; conciosia che solo uno dei vostri lavori sarebbe atto a insegnarli ciò che sia intaglio e quel che è disegno. Non è dubbio che la grazia dei bacini e dei boccali è mista in modo dal moderno giudizio di voi, negli ornamenti e nei garbi, che più non se ne vuole, non che più se ne pensi; andate facendo adunque, poi che per tale virtù ci nasceste.</p>
<closer><dateline>Di luglio, in Vinezia, 1548.</dateline></closer></div1>
<div1 type="epistola"><head n="CDLXXV">CDLXXV</head>
<opener><salute>AL MARCOLINO</salute></opener>
<p>Agosto se ne va, e voi non venite, compare messer Francesco. Onde io ne vivo come persona strana, ché invero ogni altra conversazione mi pare di forestiere, e non di amico, se lecito è di chiamare con tale nome un fratello. Ma venga la persona vostra quando si voglia, ché, rivenendo qui di dove partiste senza madonna Isabella, a me figlia e ai voi moglie, più doglia che allegrezza son per sentire in vedervi. Doveva consentire la morte che, a la sua gioventù, seguisse la vecchiezza, e dopo quella poi venirsene a lei, che morendo disse che, per essere certa che, morta che fusse, non si aveva a dolere mai più, non sentiva nel morirsi dolore. Or lasciando lei, che andossene a Dio, che a sé chiamolla, dicovi che Cipri non vi dee tòrre de la mente questa città che vi brama, non pure aspetta; sì che entrate in camino; ché, se la mala fortuna crepasse, è forza ch'ella provegga di continuo sussidio a le necessità di ciascuno, ancora che sia da niente; pensisi mo se può mancare dei suoi bisogni a chi è, come voi, da ogni cosa.</p>
<closer><dateline>Di agosto, in Vinezia, 1548.</dateline></closer></div1>
<div1 type="epistola"><head n="CDLXXVI">CDLXXVI</head>
<opener><salute>AL BARBARO</salute></opener>
<p>Io, messer Daniello magnifico, non ho trascorse le vostre composizioni in modo che mi sia parso udirle e non leggerle, ma holle in maniera vedute e lette, che nulla è rimasto in loro che non abbia di sé lasciato capace quel giudizio ch'io tengo. Onde, in laudare cotale materia virilmente santa, non so che più vera cosa dirmi, che dal vostro ingegno venga sì bell'opra e sì degna; e, così dicendo, ne sento il piacere che altri si piglia ne lo udire il grido de la sua laude propria; sì che di ciò rallegresi come debbe il vostro animo, poi ch'egli è certo che la di voi ricordanza resterà chiara in perpetuo; ché, se bene dopo la morte nulla ci appartiene, la laude è però a noi la certezza di sì fatto onore in vita una verace contemplazione di gloria. Tal che solo il pensarci, mentre facciamo cose degne de la memoria ch'esse lasciano, pare che ci faccia immortali. Ora attendete a scrivere; imperoché lo essercizio de la penna è sì proprio vostro mestiero, che altri ci tiene assai poco che fare. È senza dubbio il Vangelo quel ch'io dico; conciosia che coloro, che non sono come voi dotti per natura e per istudio, ma trovansi di qualche sapere per istudio e non per natura, quanto più si stimano litterati, tanto maggiormente paiono una gran quantità di libri, ai quali dagli inchiostri, col testimonio de le carte, son date in deposito le materie trattate dagli intelletti che hanno saputo moltiplicare l'abondanza dei loro spiriti ne la diversità dei volumi.</p>
<closer><dateline>Di settembre, in Vinezia, 1548.</dateline></closer></div1>
<div1 type="epistola"><head n="CDLXXVII">CDLXXVII</head>
<opener><salute>A MESSER TANAI DEI MEDICI</salute></opener>
<p>Se non ch'io penetro ne la bontà vostra cotanto a dentro con il giudizio che ne feci subito che mi vi deste a conoscere che più oltre non mi accade penetrarci; terrei per fermo che il mandarmi del vostro vivace ritratto fusse per il dubbio circa il non creder voi d'essermi restato ne l'animo nel modo che se lo vede il mio cuore. Ma, essendo a la fine più che certo che non ne dubitate punto, l'ho ricevuto per un saggio di quella mano dotta da cui dee uscire l'essempio sublime de la sua eccellenza altissima, e perché l'indugio del mandarmelo mi consuma nel desiderio d'averlo, vi supplico a sollecitare cotale opra col fastidio de la importunità. Intanto la gratitudine mostrata da la cortesia del maggiordomo ne le lettere qui scritte a lo imbasciador del duca è per moltiplicarmi giorni a la vita. E ciò ha testimoniato l'abondanza de l'allegrezza che mi sopraprese tosto che mi fu letto il capitolo di mano de la Sua Signoria amorevole; sì che non vi affaticate in ritrarne altramente risposta; però che egli ha fatto pur troppo gran furto nei propri negozii e continui a rubargli tanto di spazio che gli sia bastato a potere pur di me ricordarsi. Ché per simile cagione e disturbo potria essere ancora che la benignità di don Pedro, più che l'umanità mansueto, non abbia possuto por mente a quelle mie carte umili che sino agli imperadori esaltano. Benché gli effetti, ch'io bramo, suppliranno a le parole, ch'io speravo, per rendermi sicuro che la gentilezza sua nobile non degenera da niun grande di Spagna, ai quali sono in grazia in comune perché gli riverisco in publico. Onde la concludo con il pregarvi a star sano.</p>
<closer><dateline>Di settembre, in Vinezia, 1548.</dateline></closer></div1>
<div1 type="epistola"><head n="CDLXXVIII">CDLXXVIII</head>
<opener><salute>AL COREZARO</salute></opener>
<p>Messer Alfonso, non meno a me caro che vi siate a voi stesso, il vaso pieno dei finocchi, di che sì ghiotto è il mio gusto, per colpa del vostro averlo prima d'ogni altro avezzato a goderne, mi hanno aguzzato l'appetito a vedergli; pensisi mo se mi debbon passare il palato mangiandone con l'ingordigia che mi mosse l'altra sera a mangiarne insieme col Sansovino e con l'Anechini, più tosto vostri fratelli che amici; né le migliori vivande avemmo in tavola di quelle che ci pose innanzi la ricordanza de le di voi amorevoli gentilezze di cortesie. Lessigli, subito levate le tovaglie, le lettere in cui l'uno e l'altro teneramente salutate: il che gli fornì il piacere in tutte le parti de l'animo, dove sono per sempre tenervi con dolcissima carnalità di affezione. Intanto io ristituiscovi le raccomandazioni con doppia usura di caritade. E ciò farebbe anco Tiziano, se qui fusse, e non da lo imperadore; di donde presto ritornarà ricco da principe, e non facultoso da dipintore. Attendete a star sano in cotal mezo; basciando tre e quattro volte Renata, figliuola vostra, da parte d'Adria, creatura mia.</p>
<closer><dateline>Di ottobre, in Vinezia, 1548.</dateline></closer></div1>
<div1 type="epistola"><head n="CDLXXIX">CDLXXIX</head>
<opener><salute>A MESSER ALESSANDRO</salute></opener>
<p>Che la magnifica Massola vi abbia fatto recitare cotante volte il sonetto ultimamente uscitomi del cuore, in fede de la perseveranza mia nel tener memoria del Bembo, non mi è nuovo; imperoché nel primo tratto una cosa si ascolta, nel secondo si gusta, nel terzo si giudica, nel passare più oltra poi si lauda con tutti quei termini d'ammirazione mostrati da sì elegante, saputa e mirabile donna, in grado di me, che l'ho in quella riverenza che sempre avralla il mondo. Il che, dopo il salutarla da mia parte, le giurarete in mio nome.</p>
<closer><dateline>Di novembre, in Vinezia, 1548.</dateline></closer></div1>
<div1 type="epistola"><head n="CDLXXX">CDLXXX</head>
<div2 type="epistola">
<opener><salute>A MADONNA FRANCESCHINA</salute></opener>
<p>Vi aspettiamo istasera a cena, istasera vi aspettiamo Tiziano, il Sansovino e io; ma con patto che se ne venga con voi messer Ippolito, acioché al dove mancasse il sapore de le vivande mie, ce lo aggiunga la dolcezza de la musica vostra. E vi bascio quelle sì formose e vaghe mani, che se tali fussero le dei mariuoli solenni, il cuore non che le borse si lasciarebbero tòrre le genti.</p>
<closer><dateline>Di novembre, in Vinezia, 1548.</dateline></closer>
    </div2>
<div2 type="poesia"><head>Nel ritratto de lo imperadore</head>
<lg type="sonetto"><lg type="quartina"><l>Di man di quella idea, che la natura</l>
<l>Imita in vivo e spirital dissegno,</l>
<l>È del gran Carlo, il santo essempio degno</l>
<l>Non pur di Tizian sacra pittura.</l></lg>
<lg type="quartina"><l>Però dimostra in tacita figura</l>
<l>Com'è fatto il valor, come l'ingegno,</l>
<l>Che indole in sé tien l'impero e 'l regno;</l>
<l>E ciò che porge altrui speme e paura.</l></lg>
<lg type="terzina"><l>Negli occhi ha la giustizia e la clemenza,</l>
<l>Tra i cigli la virtù e la fortuna;</l>
<l>L'alterezza e la grazia in la presenza;</l></lg>
<lg type="terzina"><l>Sembra il suo fronte, senza nube alcuna,</l>
<l>U' l'alto cor di lui fa residenza,</l>
<l>Un sol che adombra ogni sultana luna.</l></lg></lg></div2></div1>
<div1 type="epistola"><head n="CDLXXXI">CDLXXXI</head>
<p>Signor don Luigi d'Avila, comandatore di Alcantara e rifugio di me che mi reco a felicità l'esservi grato, eccovi ne la predetta composizione quel tanto che sa lo ingegno mio in laude di ciò che ognun debbe ai meriti de la Maestà Sua.</p>
<closer><dateline>Di novembre, in Vinezia, 1548.</dateline></closer></div1>
<div1 type="epistola"><head n="CDLXXXII">CDLXXXII</head>
<opener><salute>A MESSER TANA' DEI MEDICI</salute></opener>
<p>Io vi affermo per quel sì e per quel no, che senza più parole di giuramento mi fa uscire il cuore de la lingua, quando che ne le cose che occorrono egli vuole che ciò che io favello si creda, che subito visto il ritratto del gran duca mi consolai e tremai; imperoché la natura e il cielo gli ha posto nel fronte e nel guardo il gastigo e il perdono. Ma ben mi terresti voi e altri per inconsiderato e per duro, credendo che nel presto vederla e comprenderla non mi si ingorgassino le ciglia di tenerezza e di lagrime. Perché il turbido e il sereno, ch'era ne l'aria e nel volto del suo terribile e mansueto padre, è ancora nel sembiante e ne la faccia del di lui tremendo e benigno figliuolo. Lumi di candele accese e lucignuoli di lucerne appicciate son le teste e le imagini di quasi tutti i principi e signori che, regnando, ci vivano a paragone di cotale sì magna e reale cera e presenza. Ingrato e invido bisognarebbe tenermi, non vi dicendo essere in gran copia gli uomini venutimi in casa per vederla, ammirarla e inchinarla: onde le stampe sono isforzate per acquetare il desiderio altrui, a tosto publicarla in la luce. In tanto simiglio lo studio nel quale il tengo, al mondo, e sì fatta effigie al sole; poi che ne la maniera che il cerchio de l'uno è recreato dal lume de l'altro si refrigeriano i di me spiriti, intenti in quel felice Cosimo che, tardi o vaccio, è per connumerare me, servo inutilmente indegno, nel numero dei suoi eletti ne la mercede, ché dei gradi non curo. E sarà ciò in breve: se aviene che il maggiordomo raccolga la speranza che tengo ne la bontà del suo animo, ch'è generoso come io son misero. Il circonspetto e prestante Pandolfini Pier Filippo, qui di Sua Eccellenza imbasciadore, può fede fargli del quanto confido nel sì dotto uomo e sì buono; la signoria de l'onorata persona giusta fargliene fede può, dico, avvenga che lui solo la mente mia i di lei pensieri discopre. Cari, come signorili, sono stati al mio gusto e degli amici i biricuocoli e gli impepati pani i quali l'altrieri mandommi costì da Fiorenza la gentile cortesia de la vostra amorevolezza nobile: del qual dono grazioso graziosamente ringraziovi.</p>
<closer><dateline>Di novembre, in Vinezia, 1548.</dateline></closer></div1>
<div1 type="epistola"><head n="CDLXXXIII">CDLXXXIII</head>
<opener><salute>AL CAVORLINO</salute></opener>
<p>Per gloria, non pur a onore, mi reputo, compar messer Luigi, che Tiziano e il Sansovino, come udiste, iersera cenando meco tutti insieme, mi rimproverassero la povertà de le molte migliaia spesi, con affermare ch'io ne abbia assai più ne le casse in segreto, imperoché mi tengo di più riputazione che la pompa del mio continuo spendere mi facci parer facultoso, che non si devrieno tener eglino di carico che la strettezza del lambiccar tuttavia la spesa gli dimostri di niuna commodità. Diami pur tanto di grazia Iddio che io mariti due figliuole, che la sua bontade mi ha dato, a persone che abbino pane a bastanza, ché d'altra cosa non curo. Conciosia che non è poco a tale, come ho detto più volte, il vantarsi che padre gli sia colui che sino ai re ne fan conto. Ma buon per noi s'avessimo avuti i loro animi, e mal per i duoi s'eglino fussero vivuti coi nostri.</p>
<closer><dateline>Di novembre, in Vinezia, 1548.</dateline></closer></div1>
<div1 type="epistola"><head n="CDLXXXIV">CDLXXXIV</head>
<opener><salute>A GIAN MARIA, PITTORE</salute></opener>
<p>Messer compare, non meno mi dolgo del caso che non mi lasciò con gli altri vertuosi e gentiluomini venire a rallegrarmi con la moglie vostra del figliuolo battezatogli, che del non aver possuto vedere alcune de l'opere dal pennello di voi uscite, benché riserbo il fare de l'una cosa e de l'altra a una occasione più commoda; in tanto prevaletevi del ciò che io vaglio e posso, secondo che fareste di quel vecchione ottimo che vi è stato come maestro e padre. So che, senza proferirgli il nome, del valente Gian Girolamo da Brescia s'intende. Certo che tra gli essercitanti il maneggiar dei colori ne le mura, ne le tele e in le tavole, egli è dei rari: in fresco, a guazzo e a olio vale, molto sa e bene adopra; onde è peccato il pur troppo maturo dei suoi anni in la vita. Un conforto in sé tiene la di lui decrepitudine ormai il sapere egli che le belle e laudate cose da le mano uscitegli lo ravviveranno, in infiniti luoghi, ne lo spirito de la memoria. Tal che la fama saragli, per tutta Italia, al nome più che al presente maggiore.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="CDLXXXV">CDLXXXV</head>
<opener><salute>A MESSER PARIS</salute></opener>
<p>Qualunque indole angelica fingesse mai vivacemente ne le divine sembianze de le sue celesti figure Rafaello, viddi per certo io subito che mi si rapresentarono agli occhi le pitture, che, in diversi quadri de lo stil vostro usciti, tiene in camera sua il buon Fuccari e degno. Egli non pur può dirvi, ma senza errare giurarvi il piacer che ne presi vedendogli e le laudi che vi diedi dopo l'avergli veduti. Vaghezza, aria e novitade appare in ciascuna cosa ivi fatta: tal che, tra il molto di lui oro e argento, debbe tener carissime il signor Cristofano sì preziose gioie e sì rare. Ancora che tutti sono mirabili i lavori dal vostro gran sapere distesi, io certo farei un poco di scusa circa il giudizio ch'io mostro in tale arte, confessando di parlarne come amico, e non altro; ma l'esser noto al mondo il quanto di sì nobile professione m'intenda, vi farà molto più accetta la laude.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="CDLXXXVI">CDLXXXVI</head>
<opener><salute>A MESSER GIORGIO VASARI</salute></opener>
<p>Se le vostre lettere, per sé sole, mi hanno rallegrato l'animo con la tenerezza che lo rallegrano dolcissimamente quelle carte che scrivono i figliuoli ai padri, che consolazione credete voi che avesse sentito il cuore de la mia anima se, con esse loro, avessi anco ricevuto il ritratto di colei, de la quale costì nacqui in Arezzo? Vi suplico, non pure prego, per quanta è in voi amorevolezza e virtù, che vi piaccia porre ogni altra cura da canto, e di suso la porta di San Piero, dove in sembianza de la Vergine annunziata da l'angelo stassi, tòrne lo essempio, e mandarmelo per via del corrier Lorenzetto in Firenze; imperoché cotale de la di me genitrice imagine in grazia de lo stil vostro rarissimo terrà in sé un sì vivace effetto di spirto, che quasi parrammi, nel vederla dipinta, goderne qual ne godevo vedendola viva, e come ne godo essendo morta; ché, se altrimenti non fusse nota la bontà sua, il rappresentare nel modo, che nei colori appresenta Maria madre di Cristo, si testimonia molto bene l'onestade santa di sì modesta donna.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="CDLXXXVII">CDLXXXVII</head>
<opener><salute>AL MAGNIFICO GIORGI</salute></opener>
<p>Quasi che metteste in dubbio l'affezione del mio cuore, nel venir voi, messer Piero gentilissimo, col Marcolino a vedermi! Con quel Francesco, dico, che mentre il piangevo, insieme con Tiziano, per morto, ecco che, ne lo aprirsigli da uno dei miei la porta, sento da la voce sua viva chiamarmi; onde ne presi quel caro piacer di contento, che vi mostrarono le subite lagrime sparte. Ora io vi giuro, per la riverenzia in cui tengo i di voi meriti, che in quello istante che vi viddi con seco mi penetrò sì dentro a l'anima cotanta vostra caritade amorevole, che quasi rivolsi tutta l'allegrezza de la ritornata di lui inverso la venuta di voi. Ma è pur grazia grande quella che da Dio riceve un servitore che ha un così dolce padrone! Non può il compare rimproverare niuno dei suoi detrimenti a la sorte; imperoché i ripari fatti in ciò da la bontà vostra magnanima non gliene ha lasciati sentire: onde i sinistri gli sono suti una nuova spezie di felicità e di laude. Or, per amarlo io con l'affetto che amo me stesso, affermo di quello obligo avervene sempre che ve ne ha egli in eterno.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="CDLXXXVIII">CDLXXXVIII</head>
<opener><salute>A LA ZAFFETTA</salute></opener>
<p>Quanto sia estremo il desiderio, che tiene il padre di veder la figlia, non accade dimostrarlo con parole a chi di figliuoli è madre. Sì che non mettete più legne al fuoco di quella volontà ch'io ho di godere al presente voi, che tale mi sète in l'amore quali mi è Adria in la carne. Caso che la invidia volesse mo tassare questo mio vanto di benivolenzia inverso la mia signora Angela, lascio risponderle a la vostra bontà graziosa; ché, se bene fino da fanciulla tenera ne sono stato e ministro e rettore e padrone, mai altra sorte di carità non conosceste in me che si conosca Austria del mio sangue nasciutaci. Ma, se l'osservanza de l'affezione che vi porto servò sempre i termini del suo dovuto procedere nel tempo de la mia gioventù lasciva, credasi pure che il rispetto che tengo al vostro onore sia due volte maggiore, or ch'io mi sento ne la vecchiezza onestissima. Venite adunque doman da sera a cena con la eternità dei vostri antichi avvocati: con Tiziano, col Sansovino e con meco; cioè perché in loro è raddoppiata l'amorevolezza in tanto, in quanto voi avete mutata la vita licenziosa in continente.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="IXD">IXD</head>
<opener><salute>AL GALLO</salute></opener>
<p>Grazioso messer Antonio, fusse pure che a voi stesse il risolvere d'ogni mio essere, che, per Dio, mi ascriverei nel numero dei felici, senza altramente aspettare che la di me felicità concludesse. Io così favello in proposito de l'uffizio che, se bene non ve l'avesse il duca nostro commesso, da voi medesimo in pro mio eravate per farlo. Ora io ringrazio Cristo, con certa e nuova contentezza di tutti gli spiriti che mi tengono vivo, da che mi è suto il suo favor sì propizio che ho collocata la figlia; e più stimo la generosa bontà di cotal giovane, che quanta facultà tiene il mondo. Ché beate sono quelle mogli che, al mancamento de la robba che non ci è, supplisce la caritade che nei mariti si truova: imperoché una cotal sorte di virtù, senza altra spesa d'oro, converte in pompa regia e in vivande magnifiche la paglia e il pane u' dormono e il qual mangiano le mendiche e le povere. Sì che del sapere io che, oltra le carezze, ch'è per sempre ricevere da Diotalevi Adria, ella non dee mai patir carestia di nulla. Onde glorifico il punto e l'ora che messer Camillo, ne l'opra de le vasa mirabile, mi fece del buon matrimonio parole.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="XD">XD</head>
<opener><salute>A TIZIANO</salute></opener>
<p>Signor compare, perché un uomo come voi divinamente vertuoso tanto ringrazia Iddio, che sì degno nel mondo l'ha fatto quanto attende in ciò che sa di giovare a qualcuno, so che non sète per venir meno di favore a costui che questa vi porge. Egli, che più tosto è a me fratello che amico, ricorre a voi per mio mezo; porgetegliene dunque, ché ve ne prego <foreign lang="lat">ex corde</foreign>, conciosia che molto si compiace la lode, mentre pon bocca nel nome di chi transmuta il travaglio del prossimo in quiete. Non si sodisfà Cristo del nostro solo procacciar benefizio a noi stessi, ma del participare la propria grazia con altri. Sì che rendano due vostre parole con Sua Altezza la casa e la patria al prefato; che la vita e la fama vi prolungherà e accrescerà la gente e il cielo in tale opra.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="XDI">XDI</head>
<opener><salute>A MONSIGNOR DOLFINO</salute></opener>
<p>Al luogo dove si essercitavano i cani, che le vinsero nel corso, e i cacciatori, che ve ne fecero dono, si terrebbero molto obligate le lepri, di che mi avete fatto il presente, se avessero punto di ragione in sé; imperoché con il loro essere converse di libere in preda hanno compiaciuto a le magnificenzie di quel bellissimo animo vostro che altro mai non immagina che di donare a chi lo merita per virtù e a chi n'è degno per grazia. Onde la cortesia regna in voi non con la pompa de l'ambizione, ma col fausto de la generosità: per il che si congratula continuamente con le magnanime liberalità di quella reale e nobil natura che tale vi ha fatto e mantiene. Ma conciosia che Tiziano e il Sansovino, l'uno vita dei marmi e l'altro spirito dei colori, meco insieme son per goderne; mescolano con le grazie che ve ne rendo io anco quelle che ne rendono eglino.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="XDII">XDII</head>
<opener><salute>A MESSER GIOVANNI</salute></opener>
<p>Onale magnificamente grazioso e nobile, ecco che, ne lo esservi scordato del come già eravate mio, vengo a rammentarvi con questa del quanto ancora pur vostro sono; e di ciò senza altro contratto di parole in carta vi faria autentica fede Tiziano se, a pena qui ritornato da lo imperadore gran maestro, non si fusse transferito a Milano dal figliuolo, per istabilirsi uno stato da re. Ma perch'egli, che vive con la mente di me che vivo col suo animo, vi scrive io scrivendovi, non dubito che mi neghiate il piacere che non sareste per mai negarlo a lui: onde vi prego con quel cuore, con il quale desidero d'onorarvi, a fare un fascio di tutto il vostro favore e, legandolo insieme con ogni sorte di potere degli amici, vogliate di cotal soma in un tratto caricarmi le spalle de l'obbligo che terrò con la di voi gentilezza per sempre, caso che sì fatta carità di cortesia risulti in grazia del reverendo Giambattista da Brescia. Io amo di maniera il buon padre che mi parebbe ingiuriare la religione, non che l'amicizia, se non gli procacciassi benefizio di credito. Oltra di ciò è debito de l'umanità il giovar a l'uomo; e solo di colui la natura si gloria che, in qualunque cosa egli puote, a ciascuno che lo ricerca è propizio nel modo che a la di me richiesta sarà la de la Signoria Vostra bontade. Ma se Ragusa, città magna e famosa, si trovasse scarsa di nome, come se ne vede copiosa, forse che la celebrarei in tal via, che ringraziarebbe de l'opera, che dee in virtù de la cristiana pietade consolare il buon frate.</p>
<closer><dateline>Di decembre, in Vinezia, 1548.</dateline></closer></div1>
<div1 type="epistola"><head n="XDIII">XDIII</head>
<opener><salute>AL BOCCAMAZZA</salute></opener>
<p>È atto degno del suo errore il pentirsi che fa Tiziano circa la furia che gli sciolse in mio pregiudizio a punto allora la lingua che doveva essercitarla in ringraziarmi del ciò che sempre feci per grado de la sua fama e del commodo; io, oltra che ognuno sa il quanto è salito in suso la sua virtù per mio mezo, ne chiamo in testimonio la conscienza di lui solo e il vero; e, quando pure il Tintorello per tristizia o pazzia fusse mancato a la promessa, che colpa ne ho io? Sì che, se ben merito che mi chiegga perdono, come di voler far dice, non voglio, imperocché altri non dimanda perdono del fallo a se stesso. Bastami assai che mi abbia per quel fratel ch'io gli sono; confessando essere uscito dei termini convenienti ad uomo come lui grave di età e di senno.</p>
<closer><dateline>Di gennaio, in Vinezia, 1549.</dateline></closer></div1>
<div1 type="epistola"><head n="XDIV">XDIV</head>
<opener><salute>AL QUERINI</salute></opener>
<p>Laude, benedizioni e grazie merita che si dieno, che si rendino, che si porghino a la bella, degna e santa elezione di Vostra Magnificenzia, signor messer Girolamo caro, circa il dedicare la imagine sacra del glorioso Bembo in marmo nel tempio qui del Salvatore in Venezia. Imperoché è ben degno che, essendo in cotal chiesa l'ossa di colui che il generò e di colei che 'l partorì, in cambio del non poterci essere le reliquie sacre, almeno ci si vegga il ritratto reverendo: perché a Padova basta il modello di getto crudo o di terra cotta. È grande l'obligo che vi debbono in ciò i padri di sì religioso monistero, imperoché per uno che visitava il lor convento, cento ce se ne aggiugnerà a la visita per esser promossi da la volontà del reverentemente contemplare la sembianza di quell'uomo che, ne la maniera che vinse ogn'altro in la virtù de la fama, superò ancora ciascuno ne la onestà de la vita. Ottima, non pur buona, fu la intenzione del reverendissimo personaggio ed eletto. Onde reputo felicità appartata, da qualunque si possa così chiamare in altrui, il vostro succedere in ministro, sin de le cose appartenenti a tutti gli atti de la di lui recolenda memoria. In cotal mentre parmi di vedere le Muse istesse e Apollo gareggiar seco insieme nel compor versi a la effigie, e sotto di lei di lor propria mano attaccarle. Tal ch'io, per non parer d'imitarle in far ciò, prima di tutti comincio a celebrarla in le rime.</p>
<closer><dateline>Di genaio, in Vinezia, 1549.</dateline></closer></div1>
<div1 type="epistola"><head n="XDV">XDV</head>
<opener><salute>A MONSIGNOR DEI MARTINI</salute></opener>
<p>Caso che alcuno io ne abbi mai avuti ai miei dì, quello d'ieri, cavalier magnifico, reputo per giorno felice. Da che la benignità de la ventura si contentò che là, dove il Danese scultore intaglia, trovassi e voi e il Querini e il Sansovino e il Lotto: facendoci memorando ispettacolo lo essempio in marmo de lo immortalissimo Bembo, mentre il ragionamento de le sculture si concluse non meno in gloria de le moderne che de le antiche; sì bene in ciascuno ispirito de la vita mostra muoversi in l'atto che la tondeggia in le linee la testa del cardinale prefato. Ma se il buon giovane fa del sasso carne, è da credere che l'ottimo vecchio precettor suo dia il fiato sino a quella terra in cui converte le ossa d'altri la morte. Intanto dico che merita gran premio di laude il vostro animo e continuo tributo da chi più famoso è scultore; da che le mille corone d'oro e le trecento d'entrata poi recusò egli per estimar più degna la maraviglia del <hi rend="italic">Ganimede</hi> in la camera che utile il capitale di tanta pecunia in la cassa; certo ch'essendo suta cotal figura nel bronzo trovata, come fu in Oriente, non pur credere, ma si può giurare senza timor di bugia che Fidia, non che altro, ne sia stato il maestro. Lo stupore, che alquanto si acqueta ne la vista del corpo, alza sù i gridi al cielo tosto che remira le reni; ma, se non fusse peccato, io per me direi esser arte usata da l'alto giudizio del chiaro spirto che 'l fece il mostrar più divinità di perfezion ne le parti dietro che in quella dinanzi. Come anco tengo per fermo che, se di donna, e non di fanciullo, gli accadeva la forma, la dolcezza dei muscoli appariva con i suoi miracoli di qua e non di là. Sì che d'istoria è degnissima la laude che meritate per gli splendori dati a la vostra nobile casa, con la gioia più che altra gemma isplendida, e i fogli del proprio testamento, in cui sarà notato il lasciarla voi ai vostri eredi in perpetuo, si gloriaranno di esserne testimoni a le genti.</p>
<closer><dateline>Di genaio, in Vinezia, 1549.</dateline></closer></div1>
<div1 type="epistola"><head n="XDVI">XDVI</head>
<opener><salute>AL LONGO</salute></opener>
<p>Messer Gasparo, la cassa, che mi avete de l'arpicordo dipinta, è vaga molto e bella assai: graziosissimo è il ballo dei bambini finito di oscuro e di chiaro; la caccia de le ninfe nel bosco tira a sé la vista di ognuno; i levrieri e i cinghiali son non meno da senno che vivi. Ma saria cosa incredibile che l'opra fusse altrimenti, sendo di mano d'un creato de l'Uccello, al cui nome fate voi onore di sorte e cotanto che, se ben sète di non anco anni ventuno o più poco, molti ci sono pittori che benché attempati, non vi arrivano certo. Ora io con questa vi mando la meza libra di lacca di grana, senza dubbio finissima, la quale ho fatto recarmi dal corrier di Fiorenza, a ciò l'accettiate in dono, come ch'io in cortesia medesimamente accetto la fatica vostra in tal opra. In mentre dico ciò, le tre ore sonando, ecco a me Tiziano, il quale non pure ha veduto il tabernacolo, dove a guisa di reliquia dee rinchiudersi lo stromento, ma laudatolo; e il paese, che dal suo fargli viene, dice esser grazioso e gentile. Sì che gloriatevene, con lo attendere a lo studio de l'arte, che d'ora in ora par che si transformi in natura.</p>
<closer><dateline>Di genaio, in Vinezia, 1549.</dateline></closer></div1>
<div1 type="epistola"><head n="XDVII">XDVII</head>
<opener><salute>AL MOLINO</salute></opener>
<p>Io ho riavuto il <hi rend="italic">Cristo</hi>, ch'è di mano del solo Tiziano, il quale, perché voi ne togliesse la copia, vi prestai. Il più da bene e vertuoso, che avventurato e contento, messer Marco Caorlini me l'ha restituito in la camera, di donde il tolse, nel modo che ora toglie anco il ritratto del gran duca di Fiorenza: acciò facciate di questo quadro, secondo quel che faceste del primo. Laude merita chi si studia imparando e biasimo si acquista colui che in ozio stassi, parendogli d'avere imparato. Sempre si dee tenere innanzi per essempio l'opere dei più saputi in ogni arte senza presumersi mai d'essere tale né maggiore, tuttavia dei vecchi con somma riverenzia parlando, ancora che i giovani gli superasser d'ingegno; e perché così fate voi, da padre vi amo, o figliuolo.</p>
<closer><dateline>Di genaio, in Vinezia, 1549.</dateline></closer></div1>
<div1 type="epistola"><head n="XDVIII">XDVIII</head>
<opener><salute>AL PRINCIPE DI SPAGNA</salute></opener>
<div2 type="epistola">
<p>Nel degnarsi Vostra Altezza di leggere il sonetto, il quale nel vederla in pittura mi ha fatto comporre i suoi merti, ardisco credere che le farà non meno pro al nome, che mi abbia fatto a la necessità la collana.</p>
<closer><dateline>Di febraio, in Vinezia, 1549.</dateline></closer>
    </div2>
<div2 type="poesia"><lg type="sonetto"><lg type="quartina"><l>Quello intento di magno e di sincero,</l>
<l>Che al gran Filippo in l'aere sacro splende,</l>
<l>Mentre il valore il di lui petto accende</l>
<l>Col fasto de la gloria e de lo impero;</l></lg>
<lg type="quartina"><l>Quel non so che, terribilmente altero,</l>
<l>Che natura, che 'l fa, sol vede e intende</l>
<l>Nel guardo ch'egli affige, u' si comprende</l>
<l>Il mondo esser minor del suo pensiero;</l></lg>
<lg type="terzina"><l>Quel proprio in carne di color vitale</l>
<l>Tiziano esprime, e du' l'essempio move,</l>
<l>In gesto bel di maestà reale,</l></lg>
<lg type="terzina"><l>Pare il ciel, con maraviglie nove,</l>
<l>Gli sparga intorno ogni poter fatale,</l>
<l>Come a nato e di Cesare e di Giove.</l></lg></lg></div2></div1>
<div1 type="epistola"><head n="ID">ID</head>
<opener><salute>AL D'AVILA</salute></opener>
<p>Poniamo un poco da canto il dimostrar con parole care le incomprensibili grazie, che per me debbono rendersi a lo infinito numero dei benefizi che ho ricevuto, ch'io ricevo e ch'io sempre riceverò da quel signor don Luigi, da quel comandator d'Alcantara, da quel creato cesareo, che mai non riposa, che mai non desiste e che mai non manca di giovarmi, di consolarmi e di acquetarmi. Poniamolo da parte, dico; ed entrisi nel come sia possibile che un sì provido cavaliere, il quale penetra sì oltre ne la cognizione de le cose, che sino ai pensieri de la Maestà Sua esprime, rimanga talmente ingannato da la openion propria che non pur creda, ma lo risolva per certo, ch'io abbi più tosto grande che piccola somma di danari in riserbo. Onde merito che la crudeltà di sì vana credenza cambi in modo la mente in voi, che si converta in una pietade, che muova lo imperadore coi preghi a cavarmi con la mercé di penuria; che per essermi propizio il favore del buon d'Alva duca, spenderete brevi passi in tale opra. Al Boccamazza, che per un dio vi tiene, in quel mentre che a me contava il vostro assegnarmi per uomo di pecunia abondante, feci vedere ventidue persone sin con i loro figliuoletti a le poppe, concorsi d'improvviso a mangiar l'ossa del mio povero inchiostro; né mai giorno trapassa che se non più, almen tanti, mi veggo intorno affamati. Giura Tiziano che niuna gli è cosa sì nuova quanto l'aver io sì lungo durato a la spesa che a qual si voglia erario metterebbe pensier di fallire. È ben vero che non ho debito un soldo; il che mi si può attribuire a tesoro. O dite a me voi: “E perché ispendere senza ritegno chi non ha più che tanto?”. “Perché”, rispondo io, “i reali animi sono in la spesa isfrenati”. Sì che piacciavi di far sì che Austria ritiri al presente dal felicissimo Carlo la dota promessami in onor di Dio, e non per grado de la virtù sì mal trattata dai principi ch'io temo che non si converta in vizio: onde poi rivolga me disperato a maladire la divozione, che nei monarchi ha posto, per empir le casse de le molte migliaia che sì spesso mi donano.</p>
<closer><dateline>Di febraio, in Vinezia, 1549.</dateline></closer></div1>
<div1 type="epistola"><head n="D">D</head>
<opener><salute>AL DUCA DI FIORENZA</salute></opener>
<p>Essendo oggimai noto a ciascuno in qual maniera il vostro animo è bello, e medesimamente di che sorte egli è grande, io, per compiacere a le di lui eccellenze, e in questa cosa e in quella tuttavia sto con la mente desta, aciò in la beltà e in la grandezza non esca opra di mano dotta e d'ingegno che giusta mia possa non cerchi che a voi s'indirizzi e che a voi si dedichi. Onde più tosto diligenzia che presunzione è l'avere sollecitato messer Francesco, persona di raro spirto, a fornire i superbi candelieri da torchi, e portarvegli. Tanto più in cotal suo magistero mi son dimostro ansioso quanto meno conosco un altro principe di reali ornamenti diletto. Per il che parmi di fare due lodevoli uffizii in un tratto, l'uno in gloria de la vostra dovuta pompa, l'altro in pro de la gran virtù de l'amico. A la stanza del quale, subito inteso il publico rumore del compiuto lavoro, è corsa tutta questa cittade a vedergli. Gravissima sembianza d'ammirazione si vidde nel duca d'Urbino, mentre guardandogli con molto piacere gli dissi che, alora che i magni istrumenti avessero sopra i loro lumi, erano per concorrere a l'alterezza col cielo; peroché anch'egli è il candelabro che fa luce con il lampo del sole al mondo. Ma, se ai doni così cari, come stupendi, i quali la mirabile generosità de la Vostra Signoria magnanima fece a l'Altezza del figliuol di Cesare, si fusse potuto aggiugnere cosa alcuna di novità o di pregio, non è dubbio che il si strano getto di metallo ce lo avrebbe aggiunto. Benché il suo non esservi comparso innanzi a tempo è stato riputazione a le sale dei vostri palazzi altissimi. I cui spazii ampli e formosi faransi de la notte giorno, mercé di sì fatte di artifizii maniere.</p>
<closer><dateline>Di febraio, in Vinezia, 1549.</dateline></closer></div1>
<div1 type="epistola"><head n="DI">DI</head>
<opener><salute>A LO ARNOLDO</salute></opener>
<p>Che altro più bel testimonio di villania potrebbe indurmi contra ciascuno, che mi volesse confermare per isconoscente, che il rimprovero del mio sì tardi farvi riverenza con lettere? Benché non saria troppo gran maraviglia s'io vi pagassi il debito dei benefizii con i contanti de la ingratitudine; imperoché oggidì la maggior parte degli uomini solo attende a imparar d'essere ingrato, e chi più è, più vale. Le carezze fatte dal vostro magnifico animo al mio gentil Boccamazza, mi sono state referte da lui e dal signor Tiziano a minuto. L'uno e l'altro s'aveva posto la mano al petto per giurarmi il come fraternamente mi amate, quando gli interruppi cotale atto con lo alzare più di loro la voce; dicendo: “Parlatemi de lo in che maniera debbo riconoscere gli obblighi ch'io ho seco, ché de l'amore, che l'uomo degno mi porta, tutte le mie opre il confessano”. Ebbi sommo piacere ne lo intendere l'andata del dottor vostro figlio a la corte: peroché resultaranne servigio a Milano, sì è suta prudente la elezione del mandarlo imbasciadore a la Maestà di quel Cesare, che i danari, che costì non mi si diedero l'anno passato, qui dare me gli ha fatti, e oltre la gran collana dal serenissimo Filippo donatami; le parole, che più importano che lo affetto del dono, mi sollevano in tanta grande speranza, che forse la virtù si rimarrà di ascrivermi nel numero dei suoi seguaci mendichi. Benché a me parrà sempre essere re, che la grazia vostra possegga.</p>
<closer><dateline>Di marzo, in Vinezia, 1549.</dateline></closer></div1>
<div1 type="epistola"><head n="DII">DII</head>
<opener><salute>AL MESCHINO</salute></opener>
<p>La lettera scrittami è bella, e il sonetto mandatomi, buono, ma come potria essere altramente buono l'uno, e di varia maniera l'altro, venendo e questo e quella da l'animo e da l'ingegno del da bene e del saputo mio dolce e caro Albicante? Quasi che tutte le persone portano seco da le fasce qualche vizio piccolo e grande, imperoché la natura, che ci nacque senza, par che voglia che l'uomo ci viva con esso. Ma caso che in voi ne respiri alcuno, è sì minimo e incognito che se lo vede Iddio, e non altri. Ché in quanto a noi, solo semplicità e innocenzia iscorgiamo ne le vostre pure e ottime azioni. Sì che contentatevi de lo essere in cui vi trovate con il ringraziarne il Signore; conciosia che la bontà mera è tesoro eterno de l'anima, e chi, come voi, la possiede, pareggia sino a lo stato dei re. Ora messer Tiziano, vostro amico da senno, vi saluta in mentre ch'io bascio la mano al graziosissimo cavalier Vendramino, veramente ispirito de la soave armonia de le muse e fiato odorifero de la fama poetica.</p>
<closer><dateline>Di marzo, in Vinezia, 1549.</dateline></closer></div1>
<div1 type="epistola"><head n="DIII">DIII</head>
<div2 type="epistola">
<opener><salute>A SUA ECCELLENZA</salute></opener>
<p>Poi che con altro non posso, circa gli oblighi che la mia vita tiene inverso la vostra bontade, ecco che incomincio a dimostrarne gratitudine con quelle parole, che la di voi testa, dal divino Tiziano distesa in colori, mi ha saputo tra fuora de lo ingegno. Le quali vi esprimerà in lingua di poetico stile il proprio affetto che il sonetto vi manda.</p>
<closer><dateline>Qui di Venezia, 1549.</dateline></closer>
    </div2>
<div2 type="poesia"><lg type="sonetto"><lg type="quartina"><l>La effigie adoranda de la pace,</l>
<l>L'imagine tremenda de la guerra,</l>
<l>Il ritratto del senno che non erra,</l>
<l>E l'essempio de l'animo verace,</l></lg>
<lg type="quartina"><l>Vede chi mira in figura vivace</l>
<l>D'Alva il gran duca, al ciel sì grato in terra</l>
<l>Che Cesar, ch'ogni termine disserra,</l>
<l>Solo in lui si diletta e si compiace;</l></lg>
<lg type="terzina"><l>Ma perché appare in l'almo simulacro</l>
<l>Quella real, magnanima fidanza,</l>
<l>Che il ben far nutre d'alimento sacro.</l></lg>
<lg type="terzina"><l>Con il cuor mio, che in riverirlo avanza</l>
<l>Sino a se stesso, me proprio consacro</l>
<l>Al refugio dei buoni e a la speranza.</l></lg></lg></div2></div1>
<div1 type="epistola"><head n="DIV">DIV</head>
<opener><salute>A DON F. GONZAGA</salute></opener>
<div2 type="epistola">
<p>Vi degnarete, o signor mio sin da le fasce, leggere la composizione qui dentro inclusa, non come cosa di vostra laude, ma qual si leggono versi in gloria d'altri. Io supplico in ciò la di voi Eccellenza, perché la modestia sua giudichi liberamente s'io, con quel bel modo che Tiziano sa far vive le sembianze umane, so rassemplare i merti degli uomini; e, compreso che avrete la faccia de l'animo che tenete ne la natura de l'arte ch'io essercito, premiatemene di tante parole grate di quante mercedi utili vi parerebbe che si devessero a colui che in verace onore di qualche nobile principe avesse detto ciò che dico io di voi che sì gran capitano sète.</p>
<closer><dateline>Di aprile, in Vinezia, 1549.</dateline></closer>
    </div2>
<div2 type="poesia"><lg type="sonetto"><lg type="quartina"><l>Chi mai non vide in un Marte e Minerva,</l>
<l>Iddio e dea del senno e del valore,</l>
<l>E come un'alta mente, un real cuore,</l>
<l>Con l'arme e senza, i lor misteri osserva;</l></lg>
<lg type="quartina"><l>Chi brama di veder l'alma caterva</l>
<l>De le vertù intrepide e 'l candore</l>
<l>D'un animo che in gloria de l'onore,</l>
<l>Ne la lode del mondo si conserva,</l></lg>
<lg type="terzina"><l>E chi vuol dir d'aver pur visto quante</l>
<l>Son l'eccellenze d'un invitto duce,</l>
<l>De la immortalità gradito amante;</l></lg>
<lg type="terzina"><l>Affiga gli occhi suoi, volga la luce</l>
<l>Ne lo italico eroe, divo Ferrante,</l>
<l>Ché 'l tutto in lui gran semideo riluce.</l></lg></lg></div2></div1>
<div1 type="epistola"><head n="DV">DV</head>
<opener><salute>A MESSER PAVOLO D'AREZZO</salute></opener>
<p>Il non aver mai risposto a molte iscrittemi da voi è causato dal non esser di mia professione lo studio di quella musica, in cui sète perfetto non senza gran piacere di me, che imito i buoni aretini ne la virtù e non i tristi ne la invidia. Le malvagità de la quale son le ricchezze de la maggior parte dei nostri; onde quelle mangiano, di quelle vestono e in quelle albergano non altrimenti che si fussero palagi, drappi e conviti. Ma guardimi Dio la grazia, che la bontà sua hammi dato, dei re, che la loro mi potrebbe più tosto far simile a tali che a me stesso. In cotal mezo dolgomi che i sei libri dei <title>Mottetti</title> e i quattro di <title>Messe</title>, che mandavate al Gradana, non abbino avuto il recapito, del che erano degni col testimonio de l'altre opere vostre istampa. Onde ho commesso a Piero Giovane, non men laudabile ne la nobiltà dei costumi che ammirando ne la ragione del canto, hogli imposto, dico, che vegga e con il magnifico Vitali e con il Bonucci dove sono i vostri sudori capitati. Imperoché chi le sue proprie vigilie perde, la propria sua memoria seppelisce; e chi si muor senza nome, indarno è visso tra gli altri.</p>
<closer><dateline>Di aprile, in Vinezia, 1549.</dateline></closer></div1>
<div1 type="epistola"><head n="DVI">DVI</head>
<opener><salute>A MESSER GIORGIO VASARI</salute></opener>
<p>Sapete voi perch'io non mi dolgo d'esser di Arezzo? Per non ingiuriare insieme con l'antichità di cotal patria quegli spiriti celebri, per il che da la fama vien chiamata sì nobil terra degli ingegni madre. Onde io, con quel tanto d'intelletto datomi per grazia di Dio da la natura, non altrimenti le do titolo di laude che se gli dia nome di biasimo la moltitudine di coloro che non mi posson patire perch'io non gli imito ne la sciaguratezza con che essi, per portarsela seco in la fossa, ci nacquero. Io dico ciò in dispregio di tali, con somma riverenzia dei non pochi che, in ogni progresso di cosa degna d'onore, essaltano il lor sangue e glorificano, nel modo ch'io glorifico ed esalto il mio, che solo da me stesso depende. Imperoché se andasse dependendo d'altrui, l'eccellenza degli illustrissimi rettori d'innimistade, e non di fraternità, avrieno ricoperto il corpo de la nipote mortami con un palio conveniente a figlia di cavaliere e a parente di me, che non pure onoranze da persona qualificata, ma premii da uomo di merito ricevo tuttodì da qualunque gran maestro ci regna. Benché solo il conto che fa de la virtù che tengo il duca nostro devrebbe essere essempio a la invidia di alcuni ignoranti maligni, che buon per cotesto paese se la moria ne gisse il seme spegnendo. Ma perché tosto ne parlarò con lettere al di noi padrone in Fiorenza, lascio il dire di così fatta materia, ed entro ne la compassionevol letizia che tutto bagnommi di lagrime nel subito vedere il ritratto di colei per cui mi ritruovo nel mondo. Di nuovo piacere e di pro mi è suto il nonnulla che non vi è parso di aggiugnerci, avvenga che si convertiva in effigie non sua. Ma s'egli è mirabile nel pennello che a quel tempo si poco seppe, che maraviglia saria in lui uscendo ora dal vostro che tanto sa? Io vi giuro, per la tenera carità che porto a la sua memoria, che chi la vede afferma con le voci in alto che veramente ella in sé rappresenta cotanta onestà di mansuetudine che, in cambio del disegno che mancò a colui che rassemplolla, ci supplì il giudizio che lo mosse a figurarla in l'Annunziata che ingiuriava la natura, che sì formosa creolla, a convertirla in altra bellezza d'imagine. Afferma Tiziano, pittor egregio, non mai aver visto fanciulla, che non iscopra qualche lascivia nel volto, eccetto Adria; la quale nel fronte, negli occhi e nel naso simiglia talmente Tita (ché così sì ottima donna chiamossi) che pare più tosto nasciuta di lei che generata da me. Ora io del dono vi ringrazio; conciosia che la fatiga durata in compiacermene non è stata men cara al vostro animo, che sempre è per esser grato al mio il far opra che vi risulti in grado, secondo che pur avete compreso più volte.</p>
<closer><dateline>Di aprile, in Vinezia, 1549.</dateline></closer></div1>
<div1 type="epistola"><head n="DVII">DVII</head>
<opener><salute>AL SIRE DI BOEMIA</salute></opener>
<p>Due semidei ha conlocati nei regni de la terra in sua vece Iddio: Ferdinando e Carlo, e altre tante lampe fa risplendere nel mondo in cambio di se stesso il sole: Massimiano e Filippo; onde, ne la maniera che le Maestà di quegli sono il rifugio degli uomini, vengono medesimamente a dimostrarsi l'Altezze di questi il sostegno de le genti. Ma, perché bisogna che i ritratti de la lode simiglino la qualità dei laudati, a ciò non paia chi la riceve insipido e chi la dà vano, ecco ch'io dico in parole risonanti ne la bocca del vero che in eterno gloriarassi la generazione umana d'essere umiliata da cotanti supremi eroi. Conciosia che voi sempre insieme ristretti con le virtù de l'animo nel fuggir de le guerre riportarete vittorie, ne lo schifar degli onori vederete adorarvi, e ne lo aborrir de le vendette gastigarete gli erranti. In cotal mezo afferma il publico rumor d'ogni grido che, se bene i meriti con che ralluminate l'universo sono certo predestinati ne le lingue degli inchiostri, per non ritrovarsi penna d'alcuno ingegno che possa penetrare nei lor profondi con lo spirito, è necessario che si rimanghino nel fiato de la immortalità che regge voi, che vi confate col cielo abondante di pioggia fruttifera, da che le speranze, che vi si rivoltano fedelmente, mai non divengono sterili. Ma poi che tale vi conosco per sorte, in quanto a lo avervi aguagliato al gran pianeta mi consolo, perché non meno trascendete nei bisogni dei buoni con le mercedi che si trapassi lui in ogni foro coi raggi, e tutto è grazia de la vostra natura magnanima; la quale, per più stimar l'onore che i tesori, ha congiurato contra le viltà dei monarchi, che regnano per tòrre, non dànno per regnare: onde le reputazioni e le presidenze, per parergli il farvi di se medesime dono un di piccol merto presente, se ne scusaranno con quelle sublimitadi e grandezze che nulla, se voi non foste, sarebbono. Intanto la fama e la gloria vanno giurando a la prudenzia, che in regio manto vi veste, e a la valentigia, che la invitta spada vi cinge, che per esserci nato monarca è suto superfluo il titolo degli a voi soggetti boemi, ché senza dubbio lo stupore, che sète per recare col senno e con l'arme in altrui, si avanzarà sopra le corone e gli scettri. Né si creda che le cortesie vecchie e le nuove, le quali ho ricevuto da quel re che vi è padre e da quell'imperadore che havvi per figlio, mi muovino a celebrarvi la mente, ché neanco la gran collana mandatami da colui, che felice di Spagna si vive in principe, ne porge occasione al mio calamo; ma la debita verità mi ci spinge, e l'ho sino a ora indugiato imperoché, nel sentire i miracoli che nel compendio di tutti i lor gesti fanno le illustri vostre azioni, èmmi intervenuto come interviene a chi, nel contemplar cose ammirande, esce in maniera dei sensi che di sé proprio si scorda. Onde se Trento cardinal senza simile, per esser converso in tromba del nome che avete, con il risonarmi quello nel petto, non mi destava gli spiriti ne la guisa che ce gli destano i tuoni, ero per indugiarlo più oltre.</p>
<closer><dateline>Di aprile, in Vinezia, 1549.</dateline></closer></div1>
<div1 type="epistola"><head n="DVIII">DVIII</head>
<opener><salute>AL DANESE</salute></opener>
<p>O non meno bel poeta che buono iscultore, dite a coloro che mi affermano per uomo trascuratissimo in gli andari de la vita, che nel gran numero di tutti coloro, che ci chiudono gli occhi, molti sono quegli che in simile atto non dormono.</p>
<closer><dateline>Di maggio, in Vinezia, 1549.</dateline></closer></div1>
<div1 type="epistola"><head n="DIX">DIX</head>

<opener><salute>AL MAGNIFICO MESSER BENEDETTO CORNARO</salute></opener>
<p>Se la Giudecca non meritasse d'essere ammirata, sì come ella è, e per la bellezza dei palazzi e de le chiese e del sito; solo il giardino, che verdeggia intorno a le nobili stanze vostre, la mostrarebbe a le genti maravigliosa. Imperoché gli arbori, di cui è sì fertile e copioso, producono una sorte di frutti sì cari, sì preziosi e soavi, che il gran duca di Urbino (con la Eccellenza del quale ho sempre participato di quelle susine, di quei fichi e di quelle pesche, quasi ogni mattina mandatemi) giura non aver mai gustato cose migliori. Ma i vertuosi devrebbeno imitar voi circa lo spendere le fatiche in cultivare le piante e non in laudare i signori. Conciosia che quelle sono più liberali dei frutti che producono, che questi avari de l'oro che posseggono; parlo d'alcuni, anzi de la maggior parte, e, s'egli è peccato, Pasquin me lo perdoni; come anco perdonarammi la vostra real magnificenzia se non son corso a vedere il <hi rend="italic">Giudizio di Paris</hi>, messo in colorito dissegno dal Sermoneta Girolamo, veramente mirabil pittore ed egregio. Mi dice Tiziano, nel cui stile (come ho detto altre volte) vive occulta la idea d'una nova natura, che non è unione che aggiunga a la diligenzia estrema che comprendono in cotali figure gli occhi di ciascun uomo di giudizio. Mi paion mille anni l'ore che indugiano il mandarmi dal giovane illustre il quadro, che aspettate con ansia, solo per compiacermi di tutte due l'opre insieme. Ma è pur bella delettazione la vostra; ella certo merita laudi appartate da l'altre. Pare che a un gentiluomo sia quasi d'avanzo l'essere solamente nobile; né, cercando d'altra vertude adornarsi, solo al suo gran sangue si attiene. Del che non si puote imputare già voi: che non pure sète amatore di qualunque intelletto si esserciti nel mestier de le vertù che vivano in bocca a la fama, ma dispensate anco il tempo, che instà il vostro bell'animo, ai negozii de la republica, e in leggere le vigilie d'altri, e in mettere in carte le vostre; ché, se arguzia di spirto e facilità di dire fu mai in la fantasia di chi poeta si nasce, a la vostra si dee porger la palma. Sì che attendete a si gloriosi diletti, da che la stella che vi ha in guardia per onor suo vi ci inclina.</p>
<closer><dateline>Di giugno, in Vinezia, 1549.</dateline></closer>
<ps>
<head>Post scritta. </head><p>- Per essere di sì stupenda bellezza i due persichi portatimi dal servitor vostro istamane, non mi posso tener di non dire che, se il sopradetto Paris dopo il pomo dato a Venere fusse suto cortese a la coppia de l'altre dee di frutta così fatte, non è dubbio che la suavità del gustarle avria conversa la invidia de la sentenza in piacere.</p>
    </ps></div1>
<div1 type="epistola"><head n="DX">DX</head>
<opener><salute>AL REVERENDO PADRE FELICIANO</salute></opener>
<p>La mandatami da Chioggia e la scrittami da Civitella ho io ricevute in breve intervallo di giorni: né si creda che ne l'essermi grata e cara l'una, abbia punto sopravanzata l'altra; e però io, a ciò il mio animo e il mio cuore non gareggino insieme (circa il compiacersi più di questa che di quella), holle collocate tutte due in lo affetto di ciascun d'essi. Tal che viveranno in loro sin che lo spirito mi sosterrà vivo l'essere, che poi forse convertirà se stesso in quel nome che ottien la vita da la memoria. La quale ereditano gli uomini che posseggono i sentimenti de la virtù nel modo che gli possedete voi, predicatore fedele e religioso candido. Onde non sète meno refrigerio con creanza agli amici che utile con la dottrina a l'anime. Per il che laudo e glorifico Iddio; imperoché la dimestichezza, che con voi tengo in la pratica, causa in me consolazione e salute. Sì che mantengami ne l'amor vostro il Signore.</p>
<closer><dateline>Di giugno, in Vinezia, 1549.</dateline></closer>
    <ps>
<head>Post scritta. </head><p>- Tiziano con affetto di fraternità cordiale vi fa riverenzia e raccomandavisi; parendogli un secolo con altri tanti lustri appresso tutto quel tempo che indugia la futura quaresima. E ciò brama non meno per ritrarvi che per udirvi in San Marco, secondo la richiesta del Serenissimo.</p>
    </ps></div1>
<div1 type="epistola"><head n="DXI">DXI</head>
<opener><salute>AL DOTTORE ORADINI</salute></opener>
<p>Se Vostra Eccellenza, o messer Giulio, non sapesse quanto Bitte è me e io sono lui, nel raccomandarvelo usarei parole amorevoli e non affettuose, in modo che per quelle veniste a comprendere che noi fussemo una cosa istessa. Ma perché evvi noto il come siamo tutt'uno, vi prego nel fatto de la lite, ch'egli ha con i frati e non con Monte Murcino, ad averlo in protezione, ancora che a lei non piacesse, imperoché al convento nulla importa e a lui assai vale. E la concludo, dopo il salutarvi di core, con dire che l'obbligo de la grazia, che vi chieggo per l'amico che mi è fratello, sarà debito di me proprio, e non d'altri.</p>
<closer><dateline>Di giugno, in Vinezia, 1549.</dateline></closer></div1>
<div1 type="epistola"><head n="DXII">DXII</head>
<opener><salute>AL CARDINAL D'URBINO</salute></opener>
<p>Sa la Vostra reverendissima Eccellenza, signor duca, perch'io (che, per esser cresciuto in Perugia, la tengo più che Arezzo per patria) non vi rendo le grazie che debbo in causa de lo averla voi suo legato, al paro di Sora nel cuore? Perché non ho quasi più che far con me stesso, sì sono infiniti i debiti che tuttodì paga la mia gratitudine a questo suo benefattore e a quello. Onde vado continuamente isborsando ciò che mi truovo di facultà, non pur ne lo ingegno, ne la memoria e ne lo ispirito, ma quanto mi sento di commodo ne la mente, nel pensiero e ne l'animo, non per altro che per sodisfare con i contanti de la laude la non piccola moltitudine di coloro, che non consentono che la virtù patisca in me, come in quegli intelletti, che in mal pro de l'altrui avarizia ci vivono astretti da ogni sorte di cotidiana miseria. Da le cui penurie, senz'altro, mi assicura lo incomparabile amore che a me, che lo adoro, porta quel Guidobaldo magnanimo, che non che fratello, èvvi padre. E però non capisce in se proprio, sì è grande l'allegrezza che prova nel vedere in che bel modo di real procedere andate ordinando di onestà e vertude la vita: tal che mai non iscorgerassi in voi cosa che vertuosa e onesta non sia. E di qui viene che la ragione (che è più discosto da la puerizia e da l'adolescenzia che il fine dal principio e l'ultimo dal primo) comincia a refulgere sì miracolosamente nei sedici anni de la tenera età che vi regge, ch'oltra lo infondervi nel giudizio quel che si dee e desiderare e temere, non mai a caso, ma sempre a studio, vi essercitarà la bontade che, per natura e non per consiglio, vi fa giusto. E perché l'azioni inlecite simigliano a le volte le dovute, come anco talora confassi, con il liberale, il prodigo; tuttavia andrete usando il sapere in ciò che si dee soffrire, e la prudenzia in quel che si conviene fare. Onde per benigno conosceranvi i buoni, e per temperato i rei. E, così operando, perverrà Giulio Feltrio dalla Rovere a tanto che non solo per lui non mai errarassi, ma da lui mai non uscirà altro che bene. Confermasi ciò, ch'io dico, da la santità e da la religione con cui il fatal giovanetto fa fede di meritare governi di regni, non che di terre. Egli ormai, singular giudice del merito e de la pena, è per ridurre a un termine la giustizia che, in dispregio de la severità, matrigna de le leggi, sino ai puniti da lei battezaranla misericordia. Sì che segua l'amministrazion de l'uffizio concessogli da la Beatitudine del pontefice Paolo. La providenza del quale, in eleggerlo quivi, usò in essaminare e in comprendere il come, negli accorgimenti e negli andari, era l'attempato garzone per farsi illustre ne la legazione l'avvertenza che usa Tiziano, mentre con la mano e con l'occhio nota e mesura la qualità di quei pennelli e di quei colori che gli pone innanzi il disegno, quando pensa di riuscire ne l'opra istupendo. Or io ne la somma del tutto concludo che non altrimenti sète per risplendere negli atti umani e divini, che si risplende la luce ne le tenebre e il sole senza nuvoli; per il qual misterio di grazia il vostro candido intento, recatosi sopra la modestia di se medesimo, non avrà mai se non il timor di Dio per oggetto.</p>
<closer><dateline>Di giugno, in Vinezia, 1549.</dateline></closer></div1>
<div1 type="epistola"><head n="DXIII">DXIII</head>
<opener><salute>A MESSER ALESSANDRO TRESSINO</salute></opener>
<p>Come mi son piaciuti i fonghi da la Signoria Vostra mandatimi, così piacquemi il capretto che quella di monsignor di voi cugino mandommi. Onde le grazie, che debbo rendere a tutti voi, le rendo a voi solo; con supplicarvi però che, subito giunto a Vicenza, le compartiate insieme ugualmente; e tosto che avrete ciò fatto, salutatemelo. Con quel cuore, che ve lo impongo, con dirgli che chi mi sforzasse ad aprir la bocca in tal cosa, che piacemi non meno la bontà sua che la dottrina del padre. State allegro, e sano anco.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXIV">DXIV</head>
<opener><salute>A MESSER CAMILLO ROMANO</salute></opener>
<p>Dopo l'avermi recato, con tutta la considerazion del giudizio, in minutamente considerare le cose dipinte nei quadri, ho in me concluso, secondo la propria conscienza e il vero, che l'opre di qual si voglia pittore respirano con i sensi de l'arte e quelle di messer Tiziano si muovono con gli spiriti de la natura. Sì che imiti lui chi vuole che ciò che fa, sia da senno, e non paia.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXV">DXV</head>
<opener><salute>AL BEMBO</salute></opener>
<p>Ecco, o monsignor Torquato, che promosso dal suo di visitarmi degnarsi, io già comincio in grado di così caro favore a pigliare animo di richiedervi in grazia che non vi sia noia il compiacere gli apportatori di questa (che son giovani ne la generosità dei costumi e ne la nobiltà del sangue degni di nascerci, quale ci nacquer romani), de la vista di quelle anticaglie famose, che risplendono non meno in gloria di colui che vi fu meritatamente padre, che in bontà di quell'arte che è singularmente stupenda. Certo parrà che Roma propria sia transferita in Padova, con l'ansia che il mondo si transferisce in Roma per vedere sì fatti miracoli nei marmi e sì divini essempi in figure. Io nel fatto di così nobil richiesta ringrazio, appresso di voi, me medesimo; da che io, che vi tengo la istessa volontà che tenni al cardinale, ne lo impetrar ciò che dimando pur mostro qualche poco di avvedimento ne le cose che vi risultano senza disconcio in onore. Imperoché i giudizii dei gratissimi gentiluomini accresceranvi nel vedere le reliquie dei Cesari, degli Alessandri e di qualunque altro imperadore ed eroe, di cui è divenuto il vostro istudio tempio, altrettante di laude al nome; or perché i prieghi ingiuriarebbero la cortesia, che vi essercita di continuo il cuore e l'animo, solo dico che lo spettacolo di sì ammirande statue non se gli neghi. Intanto supplico Iddio che i gradi, che la morte tolse al di voi genitore, a voi sua fattura si rendino.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXVI">DXVI</head>
<opener><salute>A MESSER CAMILLO ROMANO</salute></opener>
<p>Perché semplicemente l'uomo dee beneficare altrui, non pur dei frutti che di continuo godo mercé de la amorevolezza ch'è in voi, ma né anco de la testa, uscita del pennello eccellente del rarissimo allievo dei buon Perino del Vago, non faccio quasi motto circa il rendervi grazie del dono de l'una cosa e de l'altra: dicovi bene che niuno imitatore del venusto, del formoso e del pulcherrimo stile di Rafaello urbinate, dipinse mai faccia che l'agguagli o simigli. Ella è né più né meno bella, unica e divina che se de la di lui mano propria fusse uscita e ritratta. Certo che l'antica maniera è in lei sì relevata e sì viva che tira a sé gli occhi altrui, qual suol tirargli una di quelle sembianze altere che, oltra il da se stesse imprimersi nel cuor di chi le contempla, gli infiamma il petto d'amore. Sì che mi si può creder senza giurarlo ch'ella mi sia cara, e che bontà sua mi accresca la voglia del quadro, che menandolo voi da me in casa, come sapete, gli chiesi. Ché, se aviene ch'io l'abbi, sarogli così cortese di premio, qual son per essergli liberale di laude; intanto mi rallegro del proceder vostro in la pittura sì oltra che a pena gli presto fede in vederlo. Voi moltiplicate purtroppo e nel colorire e nel disegno; io, per me, ne aspettavo assai manco in qualunque attempato si sia, non che in un giovane sì fatto. Infine lo essercitarsi notte e dì ne l'arte, che altri impara, è uno abbreviare lo indugio che si pone tra il non sapere e 'l volere. È spirito del fare quel dàgli dàgli di lungo, perché il pensiero segua la mente, che non mai si parte da la volontà che induce l'altrui intelletto a compiacersi solamente de la cosa che sì gli piace d'ogni ora, che altro piacer non considera. Perseverate adunque in cotal sorte di compiacimento, a ciò le case e i templi si vegghino adorni de le tele vostre e de le tavole, al par di qual si voglia pittore.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXVII">DXVII</head>
<opener><salute>A MEDORO NUCCI</salute></opener>
<p>La lettera scrittami dal vostro maggior figliuolo è non men bella in caratteri che grave in sentenzie. Onde, se non fusse che madonna Angelica è non manco dotta in la eloquenzia e in qualunque altra virtù si sia che vi siate voi eccellente e pittor e ingegnere, mi recarei a gran maraviglia il come fusse possibile che un fanciullo d'anni quattordici penetrasse sì oltra. Ma, per ritrar egli lo spirito da sì mirabile madre e da sì saputo padre, sarebbe imprudenzia la mia, se pure alzasse le ciglia nel suo far dei miracoli. E perché non è men vizio il credere a tutti che si sia errore a non prestar fede a niuno, non mi pare male lo attenermi in buona parte al consiglio di chi voi bene sapete: circa l'odio che quasi il più de la comunanza aretina porta a me, che non gli feci mai altro che onore. Ancora che i nostri compatrioti come ch'io vorrei non trovi e ch'eglino trovino me qual non vorrebbero, mi saria caro che m'insegnaste un mestiere da levar l'occasione de la invidia a chi più cerca tra loro la causa de lo invidiarmi. O Dio, fin nel conto del non legittimar le mie figliuole mi tassano! Io ciò non cerco da la Beatitudine del papa, né da la Maestà de lo imperadore: imperoché halle in modo legittimate l'animo, che le tiene in nel cuore, che non hanno bisogno d'altra cerimonia in tal cosa. E per non gli bastare il calunniarmi in ciò (oltra a molte più strane novelle) mi rimproverano i mille scudi ad Adria per dota e gli altretanti depositati per Austria: ma s'io ci volto la lingua, s'io ci pongo la penna, s'io ci squinterno le carte, non ci sarà via per la metà. Benché di cotale malignità disgraziata mi rido; imperoché niente rilieva se l'acqua, che corre, si toglie e va via, se il fonte da cui nasce si conserva: qual è per sempre in me conservarsi le qualità concessemi da la bontade e da Dio.</p>
<closer><dateline>Settembre, in Vinezia, 1549.</dateline></closer></div1>
<div1 type="epistola"><head n="DXVIII">DXVIII</head>
<opener><salute>A MESSER GIORGIO VASARI</salute></opener>
<p>La richiesta di due sorte di cose, che per bocca d'una vostra lettera mi fate, mi costringe a rispondervi con l'affetto de l'animo che i figliuoli propri veggono in tutti i casi nel padre. Voi, circa il tòr moglie, ricercate dal mio giudizio consiglio; e nel conto del libro, che fate istampar di pittura, dal mio ingegno versi. Per esser io tutto dato (in mentre s'imprime il quarto volume de le <title>Lettre</title> che ho fatte) al fornir del quinto, che a pena posso furare il sonno di tre ore a la notte e il cibo di assai manco de la metade al giorno, dico che in quanto a la prima causa devete perdonarmi, poi che in la seconda (postposta ogni facenda e messo da canto l'essere anco a me la figlia di Francesco Bacci figliuola) affermo a lui che, non ve la dando, sarebbe di niun vedere e a voi che, non la togliendo, dimostrareste discorrer poco. Imperoché non è dubbio che, sì come è ornamento de la virtù il congiugnersi con la nobiltà, così anco è grandezza de la vertù il copularsi con la nobiltà. Ché invero l'una deriva da l'altra, e quella nasce da questa. Sì che concludansi le nozze, e sia lor propizia la consolazione che mi penetra ne le viscere solo a pensarci; or giudichisi il contento, che sentirò nel cuore, subito che mi verrà la nuova di parentado sì caro. È qualche dì ch'io ebbi notizia di cotal pratica, e messer Tarlato può testimoniare che voce uscimmi da l'animo circa lo indugio di chi dee torla e darla. E che a tutte le parti non mi sia mosso a scriverne, imputisene il parermi di lor prudenzia e onore il senza mezo e interprete terminare tal negozio. Or vengasi a l'atto del sì buono e sì bel matrimonio più tosto oggi che domani, aciò che ci naschino di cotal coppia eredi nobilmente vertuosi e vertuosamente nobili.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXIX">DXIX</head>
<opener><salute>AL SIGNOR RAMONDO DI CARDONA</salute></opener>
<p>L'alterezza, che mi sollevò l'animo al cielo tosto che il padre mi presentò la vostra carta, mi si convertì in superbia nel subito veder la gran medaglia d'agata in cerchio d'oro, nel mezo ornata de le imagini di Laocoonte e dei figli cruciati insieme e conquisi dai serpi di Minerva carnefici; i quali punirono per commessione sua il vecchio santo, solo per la veritade aver detto. Cosa pericolosa con i dèi, come salutifera la bugia con i principi: io per l'un favore e per l'altro divenni superbo e altero, perché questo e quello viene da persona che amo e osservo quanto l'anima e la vita ch'io godo e ch'io tengo; ma per esser l'arte de la gioia buona a fare che chi la porta sia da le dive abbracciato, la vecchiezza, che mi ricovra in grembo ai suoi anni, ha sentito ringiovanirsi solo a udir ciò: pensisi ora se le sue crespe, se le sue viltadi e se le sue debolezze ripigliaran la forza, ritornaran generose e retiraransi in la pelle, tosto che se la tirino addosso. Benché, in quanto al cattar benivolenza, mi torna la pietà in proposito, nel fatto del travagliar con l'amiche non cedo a nullo amante isbarbato. Sì che la somma di tutta l'età, ch'io mi trovo a le spalle, vi ringrazia con molto affetto circa il dono ricco ne la bellezza e mirabile ne la vertù. E perché i vostri cenni mi sono comandamenti, è da stimare che i di voi prieghi sieno isproni che mi sforzino a correre là dove debbe volare il debito che mi sottomette ogni dì più a le sue di re pur cortesie. Per la qual cagione lo impormisi l'uffizio, che debbo fare per il reverendo Bonaventura da Este appresso il suo generale reverendissimo, è suto di maggior premio a la estrema volontà che ho di servirvi, che non mi sarà il sudetto presente ornamento. Onde subito che qui giunga, o a Padova, non mancarò d'ubidirvi.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXX">DXX</head>
<opener><salute>A LO IMBASCIADOR D'URBINO</salute></opener>
<p>Ho trovato tosto che in casa giunsi una di vostro poliza, la qual mi dice che, nel discorrere il quarto de le mie <title>Lettre</title>, le avete certo trovate quasi tutte ripiene di molta notabil prudenzia; il che mi fa credere, oltra il gran giudizio che in ogni cosa mostra il di voi mirabile ingegno, l'essere io sempre stato savio agli altri e a me stolto di continuo. Sì che istasera aspettatemi; imperoché vengo, insieme con Tiziano, con la Signoria Vostra a cena; con patto però che non s'entri in la mia laude. Conciosia che, con la penna e non con la presenzia, penso di pagarvi almen parte degli infiniti oblighi ch'io vi tengo e confesso. Del che non mancarò già, caso che Iddio mi presti tanto di grazia e la natura tanto di vita, ch'io il possa fare, e lo facci. Per ben che io, che non ho cosa più cara che il mostrar gratitudine inverso i miei benefattori, rendo non poca testimonianza del quanto vi sono obbligato ne lo affermar voi ch'io dei benefizii, che ricevo, mai non mi scordo. Or perché il pregare i padroni è un comandare a se stesso, pare a me, che ve ne suplico, che degnate aspettarmi sino a le tre ore al manco, ché vi comparirò allotta innanzi ancor che piova o tuoni.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXXI">DXXI</head>
<opener><salute>A MISSER PARASIO</salute></opener>
<p>Egli è mo un poco troppo lo indugio del rendermi la testa de lo immortal Giovanni dei Medici che già tre mesi sono vi prestai. Voglio che possiate di me sempre pigliar quella securtà che piglia il figliuolo del padre; pure l'onestà è una certa sorte di vertù che rende laude nei vecchi: or pensisi ciò ch'ella fa nei giovani. Di grazia recatemela da voi stesso, o vero per altri restituiscamisi; se venite in persona, verrò presenzialmente a vedere le figure che desiderate mostrarmi e ch'io bramo vedere. Ben che la relazione, che me ne rende il giudizio ch'avete in tale arte, me ne promette quanto ne sento dire da molti degli instrutti ne la professione del disegno. Ma basta a far fede che tutto quello che lo stil vostro dipinge sia di mano di Parasio, uno di coloro che vivendo impose a la fama che bandisse le sue eccellenzie in eterno: senza quale il Iovio, divino in l'istorie come gradito in la religione, non vi dedicò sì gran nome. Ma sarebbe impossibile che, se ciò che sète non fosse, essendo de l'unico Tiziano fattura; al che pensando e il che sapendo, mi accresce di modo l'ansia del godere lo spettacolo dei quadri che a la mia vista offerite, che me ne sento invaghito talmente che la tardanza mi offende. Sì che, prima che questa leggiate, costì sarò, e più presto ancor che vi pensarete che la gelosia de la imagine del così gran capitano mi ci spinga. Egli è certo che non men gente mi viene in casa per vederla che s'ella fusse reliquia di qualsivoglia santo, non pur di lui ch'era un Marte.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXXII">DXXII</head>
<opener><salute>A MESSER BIAGIO SPINA</salute></opener>
<p>Da che la vostra figliuola è morta, doletevene, ma non ve ne disperate: imperoché l'una cosa è tenerezza di natura e l'altra crudeltà di se stesso. Io pur ieri, tenendo Austria in collo, a uno, che mi disse che non so chi gli aveva imposto che, ne lo intender ciò ch'era di me, glielo dicesse; mi venne detto: “Digli ch'io sarei mio, se costei mia non fusse”. Conciosia che non siam più nostri, in mentre cotale prole è la nostra. Imperoché la paura del perderla è simile al dolore de l'averla perduta; acquetatevi adunque.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXXIII">DXXIII</head>
<opener><salute>A MESSER ANTONIO</salute></opener>
<p>Anselmi caro, se per caso Michelagnolo mi dà i disegni, vada in grazia di Dio; se me gli nega, ciò sia in nome del diavolo. Sì che state sano.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXXIV">DXXIV</head>
<opener><salute>A LIONE, ISCULTORE</salute></opener>
<p>Perché il quarto de le mie <title>Lettre</title>, già due dì sono fuora de le stampe, testimonia se io vi amo e se ho risposto a le vostre o no, non ispendo parole in ciò altrimente. È ben vero ch'io entro nel comandator d'Alcantara con dirvi che, nel farmi messer Tiziano un motto di quel non so che accennatogli da voi, non ci diedi orecchio. Imperoché, se con il tenerlo un refugio di tutta la mia fidanza, non l'ho offeso, in altro non saprei imaginarmi qual sia possibile che Sua Signoria potesse mai pensar che perverso gli fussi stato io, che ho fatto voto di sempre essergli servo, ma di non mai più ripararmi sotto lo scudo del suo favore; e mi dispongo a tal cosa a ciò non paia che l'utile, e non la ragione, con seco iscusi la di me più che innocente innocenzia. Come vi dico, io non posi cura al cenno che in simil causa me ne fece il compare: perché, dove non è la colpa, non va il pensier de la pena. È ben vero che, replicandolo voi per la seconda lettra mandatami, fui consigliato da la pura mia lealtade a scrivergli questa inclusa; de la quale vi faccio copia per credermi che non sia in le sue mani pervenuta; ché, quando ciò fusse, piaceravvi presentargliene per l'ultima, che mai debba di mio presentargli. Intanto non mi rallegro con esso voi de la grazia in la qual tienvi lo imperadore, ma ben con la di lui Maestà mi congratulo de la stima che quella fa de la vertù. Conciosia che le medaglie, che son per dare l'immortalità al suo nome, molto più vagliano che qualunque sorte di mercede possa per mezo loro resultarne al vostro vivere. Ma certo è che assai mi compiaccio nel modo con che voi, uomo nobilmente creato, aviate saputo farlo capace del gran torto che si sarebbe a ciascun tempo, a ogni etade e a tutti i secoli, caso che le imagini, gli essempii e i ritratti del sempre invitto Cesare augusto non apparissino ai dì futuri, come ai presenti, non pur isculti, impressi e composti nei getti, negli intagli e nei conii, ma da voi, spirito d'unica eccellenza in tal arte, medesimamente e composti e impressi e isculti in bronzo, in argento e in oro.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXXV">DXXV</head>
<opener><salute>A MADONNA GIULIA BIGOLINA</salute></opener>
<p>Se mai mi fur care lettere, carissima èmmi stata quella che, di suo pugno istesso, mi ha dato in man propria la vostra cameriera gentile. Era meco, quando ch'ella mi comparse innanzi, Tiziano: quel pittor, dico, che quanto la fama è famoso; il cui soprano spirito, per esser tutt'uno col mio, nel sentirmi leggere ciò che per mera cortesia mi scrivete, se ne compiacque non altrimenti che se a lui, ciò che a me tocca, toccasse. È ben vero che, in le cotante laude attribuitemi, stemmo così tra noi un poco insieme sospesi; risolvendoci poi a metterle a conto più tosto de la bontà di voi che al merito di me, che vorrei essere da tanto che vi potesse in qualche cosa mostrare l'animo, ch'io vi tengo, e il cuore, benché nulla manca, dove la buona volontade supplisce. Cotal sorte di affetto va innanzi a qualunque affetto si sia, imperoché una mente grata e di fervor piena, in cambio di quello che dar non può, se stessa dona. Sì che, in luogo di ciò che non sono, pigliate me proprio: sodisfacendone il nome vostro in l'onore che la mia penna s'ingegnerà di fargli in memoria; benché il di lei calamo più che altro è bastante a redurlo in isquilla sonante in gloria di se medesimo nei templi di tutti i secoli. Sì che bisogna ch'io pensi di essercitarmi in servirvi e non in celebrarvi; ma perché nulla in simil arte io non vaglio, è forza che adopri, invece dei piedi, la lingua: confessando l'obligo ch'io tengo a l'amore filialmente portatomi da voi, Giulia madonna: perch'altro che amorevolezza non vi sentite nel petto e ne l'anima. Per il che l'umanità, di che vediamvi composta, se ne congratula con la natura, che tale vi ha fatta, quale le sue caritadi vorrebbero che ci nascesse ciascuna: ché, se ciò fusse, la vertù e non il vizio, la moderanza e non la superbia, l'onestà e non la lascivia predominaria il sesso che onorate con le gentilezze, adornate con i costumi e alluminate con le osservanze; e, per aprezzar più il cielo che il mondo, la continenzia vi è matrimonio e la religione maestra. Sì che d'esservi in grazia mi vanto.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXXVI">DXXVI</head>
<opener><salute>A LA MEDESIMA</salute></opener>
<p>La villanella, da la benignità vostra mandatami, è più bisognosa che altri lei governi, che atta ella a governar altri. Certo la sua cera farebbe un torto grande al guardare agnelle, caso che si mettesse a intertener bambine. Mi fece ridere sua madre dicendo che ha dodeci anni, e va per undeci: potria essere che messer Tiziano se la tirasse in casa ai servigietti de la figliuola e de la sorella; ché, se così è, molto bene si loca e acconcia. Io ho di necessità, oltra tre ch'io ne tengo, d'una che insegni a l'altre, e non di chi ha bisogno d'imparare da loro. Dissi a la Reverenza del padre fra' Giulio che di quatordeci in sedici e fino a diciotto la desideravo, e di vista iscompariscente non troppo, imperoché dove è il bello è quasi sempre il buono ancora. Di poi quale è colui, che compri, che non imponga al compratore che comprando vegga d'avere, <foreign lang="lat">verbi gratia</foreign>, una bella insalata, una bella zucca e una bella anguria. “Oh che belle pesche, oh che belli meloni, oh che bei fichi!”, vocifera l'uno con l'altro in piazza; “Che belle frutta, che bel istorione e che belle menole sono in pescaria!”, dice questo garzone a quel fante. Insomma se, nel vedersi diverse sorte di donne, si grida: “Che bella giovane, che bella sposa, o che bella vedova, o che bella monica, o che bella massara!”, è ben dovere. Sì che io, caso che il gran dipintore non la ritenga, rimandarovela, con il rendervi più grazie che non avete fatto parole in cercarla, ed ella passi nel venirsene a me, che ho compassione a fanciulla, che ci nasce senza disgrazia e sì povera.</p>
<closer><dateline>Di settembre, in Vinezia, 1549.</dateline></closer></div1>
<div1 type="epistola"><head n="DXXVII">DXXVII</head>
<opener><salute>AL TASSO</salute></opener>
<p>Io, che vi sono più fratello in la benivolenzia che voi non mostrate d'essermi poco amico in l'onore, non mi credevo che il sereno del mio animo devesse mai più comprendersi da la sorte di quei nuvoli che dopo i tuoni e i baleni iscoppiarono nel folgore che mandò Antonio Broccardo sotterra. Onde coloro che tal miracolo viddero, e sono così fatti, devrieno tenerlo più tosto per essempio che per ricordo. Alterezza d'intelletto esperto è suto il di voi scrivere al non men buono che illustre Annibal Caro che niuno autore di lettere è degno ch'altri lo imiti al dì d'oggi, alludendo con tale sagacitade avvertita al come voi quello sète che si deve imitar senza dubbio. Egli è certo che il troppo amore che portate a le cose vostre, e il non punto che ne tenete a l'altrui vi hanno posto in compromessa il giudizio; ché se ciò non fusse, io, che me risento perché mi tocca, e vi rispondo perché lo debbo, non entrarei a dimandarvi qual dio vi parrebbe essere, caso che ne aveste posto in luce i volumi tanti anni prima di me, quanti gli ho messi innanzi di voi. Se nel divulgare in le stampe una così indiscreta arroganza, ne escludevate me come inimitabile, oltra il confrontarvi con l'openione di chi sa, venivisi confermando ancora i modi del proceder vostro in le pìstole. Nel cui necessario essercizio supplite al mancamento del non mi potere contrafare in le sentenzie, né in le comparazioni (che in me nascano, e in voi moiano), coi lisci e coi belletti de le fertili conrispondenzie, ch'io uso ne l'ordine del come sarebbe a dire: “egli ve ne renderà gratitudine”, “io vi terrò obligo” e “voi ne ritrarete laude”. Invero che nel contesto di simili andari mi venite drieto a piè saldi; né potreste però fare altrimenti, essendo il vostro gusto inclinato più a l'odor dei fiori che al sapore dei frutti. Onde con grazia di stile angelico e con maniera d'armonia celeste, risonate in gli epitalami e negli inni, le cui soavità di dolcezze non si convengono in lettere, ché a loro bisogna il rilievo de la invenzione, e non la miniatura de l'artifizio. Or, per entrare nel poco rispetto che avete avuto e ai vivi e ai morti, dico che, poi che il Bembo non può e che il Tolomeo no 'l cura, l'uno per non esserci e l'altro per non degnarsene, ch'io, che fui divoto a quello e che sono riverente a questo, mi stupisco, non pur maravigliomi, del come possibil sia che la conscienza non vi rimorda circa il niente aver di riguardo a l'autorità del vescovo e a la memoria del cardinale ne la profession del far lettere. Lo studio dei quali, nel farle, l'ha sì bene fatte che pochi le faranno sì bene. In tanto voi, che più che non si può sapere sapete, nel principio de l'opera a monsignor d'Arasse gite togliendo a la mia natura “con la man de l'arte”: ciò ch'io non battezo per furto, quando non mi si neghi che l'avertenza del tòr via le repliche risplenda in tutta la moltitudine de le carte che ho scritto; concedendomi in dono il non volere ch'io impari da altri quel c'ho insegnato ad altrui. Del che tanto più mi si dee, quanto men ne favello. E ciò faccio perché voi, nel destinare a legge e termine e norma a le Signorie, a le Eccellenze e a le Maestadi, ci date uso, ve ne compiacete e gitevene empiendo da senno. Benché astuzia, e non disavvertenza, è la trama; ché, se metteste in essecuzione i di voi precetti in tal cosa, la vostra signora cognata, il vostro signor cugino e la vostra signora consorte se ne appellarebbono al magistrato de la loro sublime prosapia. Ora, al dirmisi che la somma di tutto il mio dire nasce dal vostro non me ne avere pur una, de le infinite già scrittemi, impressa; rispondo che ieri uno iscolaro di conto mi converse in riso il silenzio, dicendo in cotal proposito: “Rallegrati, o Pietro Aretino, del non vederti nel registro di Bernardo bergamasco, ché staresti a rischio, essendoci, che il tuo nome sodo si diminuisse in fette”. Or, perché non è errore il laudarsi, a l'uomo di qualche merito, in presenzia di chi no 'l conosce; a ciò sappiate chi sono, massime ne lo scrivere lettere, vengo a dirvi che Viseo e don Diego, grandi in Roma, e vostri anco, giurano che Inghilterra e Portogallo tre volte nel proprio consiglio fecer replicarsi quella a Francia alora ch'era il Turco a Corfù. E il Contarino medesimamente qui scrisse al legato, in nome del papa, che in cambio d'imbasciadore al re si mandasse. “Solo la tua ci poteva consolare in la morte de l'imperatrice”, dissemi lo imperadore a Peschiera; soggiugnendo che: “Tutti i primi di Spagna de la a noi, nel sinistro d'Algeri, han la copia”. “Ha possuto tanto in me la vostra affettuosissima lettera che subito comandai che il Lioni fusse tratto di carcere”, così mi scrisse Fiorenza. Dimandisi la eleganzia del singular Manuzio ciò che gli è parsa la indrizzata al gallico sire, quando la sorte depositollo prigione. Siena a popolo tutta, laudando io le condizioni che mi credevo in frate Bernardino allotta, in vertù d'una, che di lui ragionavo al Nello, idolo se lo fe' d'odioso. Che più? Il celebre, il celeberrimo, il celebratissimo Isperone afferma che mi manda presenti, e non lettre, perché... io no 'l vo' dir per modestia. Ma da che il presumersi è un fumo di grandezza in ombra, il quale acceca in modo chi gli pare essere e non è, chi si rimane assai da meno ch'ei non si teneva da più; io, per non simigliarmi a la spezie di tali, non dico che i vertuosi devrebbono farsi il dì, che ci nacqui, festivo; da che io, senza correr poste, senza servir corti e senza mover passo, ho fatto a la vertù tributario qualunche duce, qualunche principe e qualunche monarca si sia. E perché in tutto il mondo per me negozia la fama, in la Persia e ne l'India il mio ritratto si pregia e il mio nome si stima. Sì che, o spirto eletto, pentitivi d'alterare l'amistadi con il dispetto, con la ingiuria e col biasimo; e quando pure vi piaccia di estollervi sopra le stelle benemerito col grido, concludetela in le ragioni che in pro de la impresa alegaste al duca d'Urbino, però che dei piccoli agenti, e non dei gran capitani si eseguiva il parere a quel tempo; non iscordando a voi, negoziante le paghe del conte Guido Rangone, le pratiche che de le guerre e de le paci appresso di Francesco primo e di Clemente settimo trattaste in Salerno. Ma tutto è sogno; salvo il pronostico che di Cremona, di Pavia e di Milano dopo il fatto faceste a concorrenza de le profezie che messer Virgilio pose in bocca ad Anchise dieci secoli dopo i successi. La fine è mo che, in mentre vi gite impennando l'ale de lo <title>Amadis</title>, che reducete in romanzi, non vi scordiate dei canti che qui indrizzaste a quei due che non ve ne dierono risposta; perché nel dire il vero è pericolo, e nel parlare la menzogna peccato. Bench'io in ultimo vi saluto con assicurarvi che nessuno in compor lettre vi biasima per invidia; ma ben molti in averle composte vi laudano per compassione.</p>
<ps><head>Post scritta. </head><p>- Io vi faccio intendere che ognun tien per fermo che verremo insieme a duello. La qual cosa accadendo, più certa è in me la vittoria che in voi dubbioso il combattere. Onde vi essorto al consiglio, e non a la furia; e quando pure più possa nel petto vostro l'ira che il senno, la elezione de l'armi vi dono e la eletta del campo concedovi.</p>
    </ps>
<closer><dateline>D'ottobre, in Vinezia, 1549.</dateline></closer>
</div1>
<div1 type="epistola"><head n="DXXVIII">DXXVIII</head>
<opener><salute>AL POZZO</salute></opener>
<p>Se il di voi dilettarvi del sempre esser bugiardo e il di me non mai compiacersi in dire altro che il vero non tirano a sé quel miracolo, il qual transformò i due contrari in un suggetto, voi a vendere libri a la vostra bottega istaretevi e io in la mia casa a comporgli starommi. Talché, restandosi la pratica del nostro individuo divisa, la menzogna terrà Pietro dentro, e Andrea fuora.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXIX">DXXIX</head>
<opener><salute>A MESSER GIROLAMO</salute></opener>
<p>Parabosco, egli è certo che voi e il Buonaruoti, circa il fatto de le proprie professioni, usate una conforme sorte di laudar voi stessi, ma con sì nuova maniera d'onestade e sì accorta che bisogna che il vanto si battezzi modestia. Ecco nel dirvisi: “Che bella cosa è la tragedia vostra di Progne”, rispondete: “Io son musico, e non poeta”. Lodandovisi poi i canti che fate sopra i <title>Mottetti</title> che si veggono, ristringendovi umanamente in le spalle, dite: “Io son poeta, e non musico”. Procedendo al modo di Michelagnolo a punto. Egli si scusa, in mentre se gli pone in ciel la Cappella, con affermare ch'è iscultore, e non pittore. Nel sentirsi celebrare in le statue di Giuliano dei Medici e di Lorenzo, crollando il capo, grida: “Io dipingo, e non intaglio”. Tal che la menda, che fino a la divinità pon mente, né con lui, né con voi tien che fare. Ma, se dono di somma grazia (ancor che mediocre) istimasi una sola vertude ne l'uomo, che nome porrem noi a quelle due che risplendono in voi eccellenti? Perseveri lo ingegno vostro fecondo ne l'essercizio de la penna in le carte. Imperoché, se adesso lo acerbo di voi giudizio in la età è ne la maraviglia sì oltra, che miracoli saranno i suoi negli inchiostri tosto che si matura con gli anni? Vi promettono tanto di fama e di onore le cose che sì giovane avete concesso a le stampe, che più non ne desiderano quegli che si ritrovano attempati iscrivendo. Ma perché io vi amo, al paro di qualunque potesse invidiarvi: a ciò non ci attribuisca il mio lodarvi a la benivolenzia, lascio cotal negozio al Veniero. Esso Domenico magnifico, il quale tanto sa e intende per avermi insegnato a conoscervi, nel testimoniare la dote che vi recaste in le fasce, faranne fede credendosegli. Imperoché chi è dottamente avvertito, ciò che parla si nota e quel che accenna si gusta.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXX">DXXX</head>
<opener><salute>A MESSER TIZIANO</salute></opener>
<p>Vecellio, fraternamente compar mio, il confessor nostro è in prigione sostenuto; è di noi padre in lo spirito: il reverendo curato dei frati minori, dico; imperoché i grandi sono i zoccolanti. Egli, per parer dotto, se ben non è senza lettre, disse a caso, e non pensandoci, che <foreign lang="lat">de iure divino</foreign> non è la confessione santissima. Oltra di ciò gli appongono che, in cambio del confermare nel voto una giovane, che come vecchia voleva entrare in monistero, ha fatto sì ch'ella s'è maritata a un secolare, e non a un religioso. Onde, per l'una accusa e per l'altra, dassigli il pane e l'acqua <foreign lang="lat">in sustantia</foreign>; talché al digiuno istesso ne incresce, e a la pena propria ne duole. Ma s'egli, qual si dice, e potria essere, ha non errando errato, avegna che ne la prima colpa imita il predicator de la carità, e nel secondo fallo seguita la prudenzia sua propria; imperoché nel conoscerla dedita più a la carne che a lo spirito, la consigliò secondo l'ordine di Lutero, e non in quanto a la legge di Chieti. La conclusione è mo questa, che subito che il legato si trasferisce costì a ritrarsi, me lo fate intendere; aciò supplichiamo per lui a Sua Signoria reverendissima. La qual forse lo assolverà per mezo nostro in tal grazia che il poverino si tornarà a la cella. Sì che non vi si scordi tal cosa, che poste da parte le ciance, è per Dio opra di misericordia tre volte pia il liberarlo di dove lo tiene sepolto il pessimo intento dei suoi emoli, per vederlo lontano da tutti quei vizii ai quali eglino sono sì propinqui ai loro animi, che vivano abbracciati con essi insieme.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXI">DXXXI</head>
<opener><salute>A MESSER TARLATO</salute></opener>
<p>Vitali amantissimo, e più anco se più si può essere in la parentela e ne l'amicizia, il Bartolini messer Lionardo, uomo, come gentile, generoso, mandommi, subito che qui portolle il corriere, le vostre lettre amorevoli, le quali lessi con quella affabile di dolcezza che ho tuttavia sentito mentre tanti e tanti anni siamo conversati insieme in presenzia; e lo intendere lo costì ritrovarvi condotto con prospera consolazion di viaggio, in me participa e del piacere sentito, ne l'animo, circa le carezze con cui vi raccolse in Urbino il mio genero, e del contento, che provo nel voi confermarmi con parole espresse dagli effetti del vero la facultà che si trova esser certa; del che ringrazio Iddio, che in tal matrimonio pose la mano e concluselo. Benché non varia punto da le sopradette letizie il gaudio che mi penetra il petto in conto de le nozze tra il magnifico Francesco Bacci e il chiaro Giorgio pittore. Onde vi prego a congratularvene con il nobile uomo e con il divino spirito; in nome di me, che tengo questo per figliuolo caro, e quello per fratello maggiore. De lo eccellente compare Camaiani non parlo, perché non han che fare le dicerie del ciò che fuora si scrive con le cose che si ritengono drento in le viscere. In cotal mezo penso che vi rimanesse in la penna lo avvisarmi del come stassi l'onorato Ricovro Grigoro: il quale saluto de la sorte che salutarò sempre la più che onesta, la più che amabile e la più che prestante madonna Tita, non meno a voi diletta moglie che a me diletta figlia. E forse prestarammi sì di vita Cristo che la volontà, che n'ho, potria mettere in esecuzione l'obligo che le tengo e l'amore che le porto. E perché amo e desidero Eugenia e Lucrezia a la similitudine d'Adria e d'Austria, la madre loro da parte mia le basci tutte e abbracci, con raccomandarmi ai mariti de l'una e de l'altra istantemente. Di Girolamo stommi queto, aspettando che mi dia causa di scriverne in onore, non pur di favellarne in amorevolezza. Intanto state con buon volere in voi stesso, ché, se bene le facultà sono in pregio più che altro, l'ottima fama precede ai commodi suoi di gran lunga. Sì che voi, oltra che ben da vivere avete, abbondate talmente di laude in la reputazione del qui non lasciare odio né debito, che il grato Pangrazio da Empoli mi giura che ne istupisce il Rialto.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXII">DXXXII</head>
<opener><salute>AL SANSOVINO</salute></opener>
<p>A la poliza, che a pena si lascia intendere se l'avete scritta con furia, rispondo con questa senza fretta distesa, dicendovi che, sì come voi potevate e non voleste venire con noi a cena, che anch'io, che posso, non voglio compiacere a lo invito che, qual feci a voi ieri, oggi a me fate. E così de la discortesia vostra si rimane vendicata la mia. Sì che da qui innanzi, isforzando il non potere col volere, dimostrimisi di far più stima degli amici che dei negozii. Imperoché anch'io, se ben non potessi, vorrò mostrarmi in simil richiesta, ché più apprezzo voi che le cure. Mi rincrebbe il vostro non lasciare ogni altra cosa per comparir tra la graziosa caterva dei vertuosi, che vi aspettavano e con il cuore e con l'animo: per la disputa, che in materia de la solenne bevanda, che per comandamento del duca mi si mandò da Pesaro, si fece sopra le vertù del vino ottimo qual è quello, e non buono qual son gli altri. Onde si concluse, in laude de la sua perfezione, che tale soavità di liquore, temperatamente bevuta, moltiplica le forze, cresce il sangue, colorisce la faccia, desta l'appetito, fortifica i nervi, rischiara la vista, ristora lo stomaco, provoca l'orina, incita il sonno, discaccia la malinconia e rende l'allegrezza. “Sì che beva l'acqua chi vuole”, disse un pedante, a cui la taverna era suta scola. Egli insieme con noi a caso allegava a lo Anichino che gli antichi non ne beevano mai. Cosa che a moderni va sì poco per fantasia, che ognuno in coppe, in chiari bicchieri e in gran tazze giù lo tracanna, francescamente, tedescamente e talianamente; imperoché, essendo come dee essere, sodisfà a la bocca col sapore, al naso con l'odore, agli occhi con il colore e a l'orecchie con il favore del paese donde viene per tòr la sete, ch'è la prima ragione; per dilettare, ch'è la seconda causa; per tòrre altri dal senno, ch'è la terza pratica; per addormentare, ch'è l'ultimo di lui miracolo, eccetera.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXIII">DXXXIII</head>
<opener><salute>AL PODESTÀ DI TREVIGI</salute></opener>
<p>Circa il dover io in persona propria, e non in figura di lettra, venire, clarissimo messer Marcantonio, a basciarvi costì in Trevigi con tutto lo spirto la mano, diasene la colpa al cotanto ardentissimo amore ch'io porto a le ammirande bellezze de la di voi patria immortale. Onde quell'ore, ch'io penso d'averne a star senza, mi traffiggano l'animo con una sorte di strali che non han che far punto con le saette che adopra Cupido nel tormentare i cuori. Tal che, s'egli avviene che insieme con Tiziano divino e con la Zaffetta angelica vi comparisca inanzi, voglio che la bontà dei vostri meriti, la eccellenza de le vostre vertù e la gentilezza de le vostre cortesie lo tenghino per un di quei miracoli che non bastarebbe a farlo in parte qualunque si voglia principe. Non so che padre dei Carmini, il quale abita non so che luogo a voi presso, tiene la carretta inbrigliata per condurci al di noi padron Morosini in un tratto. Il quando mo sia, non accade prescriverci termine; imperoché in tre spezie di cervelli consiste il disporre il giorno al viaggio: la prima è di pittore, la seconda di poeta, e di cortigiano la terza. Sì che appostagli tu, o eclipsi, che in estasi mandi il lor sole, se avviene che i nuvoli e del martello e del lunatico e del fantastico non se gli riparin d'intorno coi fumi de le lor nebbie ombrose. Bastivi dunque il tener per più che sicura la di noi venuta in un tempo, che la volontà magnifica de la vostra volontade regia avrallo tanto più caro, quanto meno ci aspettavate bramandolo. In cotal mezo (caso che l'onestà lo comporti) chieggiovi in dono la grazia, che giuso vi dirà la <hi rend="italic">post scritta</hi>.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXIV">DXXXIV</head>
<opener><salute>A MESSER GEROLAMO ROMANO</salute></opener>
<p>Chi non sa che ne la materia eccetera merito più biasimo che lode, imperoché in tal novella ho dimostrato maggior pazzia che saviezza? Fui, si può dir, prudente nel rifiutare la provisione offertami, ma ben senza cervel di giudizio a credere che la rifiutata mercede si convertisse in opra pietosa. Conciosia che la sorte, che dei corrivi si ride, ha voluto ch'io dia fede al suo giurarlo nei salmi; come non si bandisca nel mondo che il sì e il no è a lui chietino in parole, quel che vedesi essere il venere e il sabato ai luterani nei fatti. Io, che mi pensavo che egli fusse tanto di Dio ne lo spirito quanto è del demonio in la carne, son corso a furia fino a metterlo in cielo con la penna a torto, dovendolo porre in lo abisso con l'inchiostro a ragione; che ciò perdonimi Cristo, se ben no 'l merito.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXV">DXXXV</head>
<opener><salute>A MESSER ALESSANDRO</salute></opener>
<p>Tressino grazioso tre e quattro volte, da bene dieci e dodeci, e cortese diciotto e venti, non meno le pere e i marroni e le mele non sono sute men grate al mio gusto che di sì belle sorti di frutti dilettasi, che gli sguardi, i basci e gli abbracciamenti sieno cari a l'animo de la mente, che di sì dolci affetti compiacesi. Ma ritorno in drieto con la similitudine; imperoché ne ho preso quel piacere, vedendogli tutti insieme, che ne prese la di me figliuoletta Austria subito che, dopo il vedergli, se ne empì il grembo, le mani, la bocca e il seno, con tanta allegrezza con quanta ne può sentire il semplice sentimento di una bambina tenera come innocente. E se nulla mancava a lo spasso recatomi inanzi da sì gentil presente, ce lo aggiunse la brigata, che pur troppo grande mi tengo appresso, più tosto per non esser servito che per servirmene. Ché in vero disse in comedia lo ipocrito, quando gridò in voce alta: “Chi cerca di farsi al peggio, che si può servire, tenga assai famigli”. Avenga che, mentre nel comandar si guardano in viso l'un l'altro, il patrone diventa de la loro poltroneria lo intermedio; sì che io reputo ventura e non disgrazia il non si aver trovato ciò che cercavo con ansia. Non restando però di giurare che tal volta desidero la carestia al paro di qual si voglia usuraio, solo per la divizia che si ha de l'ancille in quel tanto che il pane le fa schiave a la fame. Ora, in ricompensa e del dono e de l'opera, vi mando l'arbitrio del potermi, secondo l'occasione, in qualunque cosa io sia buono disporre, ché alora crederommi non essere in tutto disutile, che vi degnarete richiedermi. In tanto salutatemi la bontà del mondo e la modestia, monsignor cugino vostro, dico io; perché gli è tale e sì fatto.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXVI">DXXXVI</head>
<opener><salute>AL DANESE</salute></opener>
<p>Prima che il vostro aviso me l'abbi fatto intendere, mi è suto referto come il magnifico messer Trifone Gabrieli, uomo innocentemente santo, è morto, perché ci nacque, ed è vivo per essere immortale. Onde il duolo, che sente ognuno, è letizia di tutti coloro che tengono più cara la fama lunga che la vita breve. Benché quanto a lo essere stato ne l'umanità de la carne, come siam noi altri (che ne la eccelenza poi del giudizio niuno è per agguagliarlo già mai), l'accidente de la sua infermità breve non era bastante a metterlo ne la fossa, s'egli avesse saputo giudicare il male in se stesso, nel modo che sapeva discernere gli errori de le composizioni in altrui. Io così dico per sentir dire che i medici han detto ch'egli diceva di non esser la miglior medicina de la sobrietà nel catarro, e così dicendo non disse più nulla fino che più tosto il digiuno che la febre ne compiacque il suo fine. Onde molti, che già l'amarono in l'essenza, come ora lo riveriscono in la memoria, lo tassano alquanto nel senno non dimostrato in tal caso. Conciosia che i vecchi di sessanta, non pur di quasi venti più che lui ne aveva, non devrieno tener bisogno che altri gli insegni il ciò che nuoce o giova. Imperoché, se il canuto del tempo, che più di quindici lustri gli è suto maestro, non gli ha imparato tal cosa, uno indocile si puote chiamare discepolo. Ben che la colpa è non sua, ma del travaglio in cui lo pose il mortal de la malattia, ché in vero chi è in preda a lei propria non permane in se medesimo. Sì che attendisi a di lui ricordarsi ne l'orazione, ché ciò facendo il mondo ne avrà conforto, il paradiso diletto e lo abisso cordoglio.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXVII">DXXXVII</head>
<opener><salute>AL QUERINI</salute></opener>
<p>Molto che fare ci saria, o messer Girolamo magnifico, caso che la pietà volesse concorrere con la carità di se medesima: circa nel quale atto voi l'aviate mostrata maggiore, o in la protezione del Bembo in le cose apartenenti a la memoria, o in la cura del Gabrielli in le necessità convenevoli a la vita. Egli non è dubbio che senza altro acquisto di lande, in vertù dei vostri meriti chiari, bastavi solo il vanto de le sopradette opere per sempre risplendere nel fatto del sentirsi commendare in gli uffizii degni e di nome e d'onore. La diligenzia di voi proprio nel conto de la ricordanza del sì gran cardinale fanne fede in le statue e in le stampe; e, nel grado del ricordo del sì nominato gentiluomo, lo testimonia in la sanità; e, in la morte, la bontà vostra ha certo gloria non meno per aver ridotte in luce e in ispettacolo le imagini e gli scritti de l'uno che s'abbia per il ricetto e per il sepolcro dato al vivere e a l'ossa de l'altro. Onde questo come quello, e quello come questo, è obligato d'intercedervi da Dio suso in cielo salute a l'anima e reputazione a lo essere. Ma, perché del prelato reverendissimo hovvi parlato altrove, dicovi che la innocenzia del Trifone onestissimo si avanzava sopra quella di qualunque creatura respira in le fasce: il vizio no 'l conosceva, il difetto già mai non mirollo, il biasimo gli andò sempre lontano, le sue ire erano le paci, i suoi sdegni le consolazioni e le sue ansie le modestie. Egli è stato di sì tenera complessione che gli pareva far male al pane tuttavia che masticollo e inghiottilo, tal che lo spirito gli abitava nel corpo non altrimenti che fusse il luogo di donde partì per abitarci. Intanto le avvertenze, che convengano al procedere de le composizioni, se gli intitolâr figliuole, e bene han fatto a farlo, perch'egli invero è suto il padre del giudizio; né più oltre né tanta scienza d'intelletto né d'arte non s'è inteso né intende a dì nostri. Onde gli ingegni, che ne sono privi, paiono bambini senza latte, e famiglie senza governo. Che più? La invidia, che fino a le sante opre dà menda, non ardisce per bocca dove lui pose la lingua. E però io dal suo sapere lodato, quel che non credevo esser mi tengo, e ciò che non potevo mostrarmi mi mostro. Talché benedico l'ora ch'io il viddi venire in casa a vedermi, e dolgomi del non più averlo a vedere. Se già la Iddio grazia non fammi ch'io lo vegga dove i beati si compiacciono, per più non l'aver visto, vedendolo.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DXXXVIII">DXXXVIII</head>
<opener><salute>A MESSER FRANCESCO BACCI</salute></opener>
<p>Il medesimo contento che provate voi, nel caso de l'aver congiunto Giorgio pittor famoso in matrimonio con la vostra figlia amantissima, provo io ancora. Tal che il mio animo può giurare al vostro cuore che siamo tutta una pasta insieme. Veramente il concludere una tal cosa vi è stato di più laude che non vi era di carico lo indugiarla; imperoché si trovano più nobili che vertuosi e più povertadi che ricchezze. La vertù fa la nobiltà e non la nobiltà la vertù: i gentiluomini spendono, e i belli spiriti avanzano. Se l'aveste isposata ad altri, solo in la patria si sapevan le nozze; ché il darla, come si è data, a lui, tutto il mondo è chiamato al convito; imperoché il nome del gran giovane è in notizia d'ognuno che distingue il sangue dal merito. E a ciò ben sapete por mente voi, e che sia il vero; due persone vi è parso di eleggervi in generi: un che raro è ne l'armi, e l'altro ch'è chiaro in colori. Onde ne ritrarrete nepoti che, ne lo ingegno e nel valore, diventeran tali quali solevano già esser molti, e non come sono or pochi in Arezzo gli uomini. Perché ne le opre d'onore, e non in le pratiche de la malizia, si essercitavano coloro che ci han lasciato la gloria, e non l'invidia in essempio. Or godino sì fatte coppie di consorti e mogliere in la Dio grazia e dei buoni; godino, dico, non con le amistadi, le quali sono tra uomo e uomo in benivolenzia del cuore e de la mente; ma in la concordia, che unisce e isposa e isposo in uno, per essere l'atto matrimoniale verace collegazione del corpo e de l'anima. Onde tra lor due niuno affare può dirsi particularmente proprio, imperoché il senso e lo spirito tengono certa communanza insieme, e sì come quella si dissepera per ogni piccola di fortuna occorrenza, così questa non che per caso di qual si voglia accidente si disgiunge, ma a pena si divide per morte.</p>
<closer><dateline>Di ottobre, in Vinezia, 1549.</dateline></closer></div1>
<div1 type="epistola"><head n="DIXL">DIXL</head>
<opener><salute>A MONSIGNOR RIDOLFO</salute></opener>
<p>Per esser obligo d'ognuno il non pure una sola volta, ma di continuo inchinar voi, più tosto degno di riverenzia divina che d'onore umano, so che non verrò imputato circa lo scrivervi questa, che il vostro merito, e non la mia presunzione, vuol ch'io vi scriva e mandi. Certo è che Tiziano, spirito de la carne, che sì viva nei colori ritrasse costì in Roma ne la sembianza del pontefice Paolo, del cardinal di Carpi qui reconne ritratto l'animo di sorte che ciascuno ci ha potuto comprendere le sue vertù, le sue grandezze e le sue eccellenze. Onde non è maraviglia se io, non privo in tutto di conoscimento, ho compreso in cotale imagine non tutte, ma parte di quelle grazie che Iddio ci ha di sua mano impresse e coniate. Io, che tengo in la memoria di così fatto essempio la copia, veggo in lui, non men ricco di religion cristiana che abondante di generosità signorile, il leale del cuore, il sincero de la mente e lo egregio del pensiero. In lui noto la nobiltà del sangue, la gentilezza del costume e la cortesia de la natura; in lui scorgo l'affabile de la creanza, il rimesso de la mansuetudine e il misericordioso de la pietade. Ma a qual termine di peso immobile agguagliarò io mai la machina di quella bontade grave, che nel profondo centro di lui si vive talmente fissa, talmente ferma e talmente salda che il destino, il fato e la sorte, né per via dei sinistri, né per causa di accrescimenti, né per conto di ambizione, è per pure una dramma muoversi per alcun tempo di luogo, ancora che pervegna qual dee pervenire al suo regno? Ma perché tutto quel ch'io ne parlo, in paragone de le di lui magnitudini è nulla, mi taccio; ché in vero i suoi merti son tali che niuna altezza d'ingegno ne puote la più minima parte comprendere. Onde risolvomi a dire che fate tutte le cose con perfezione e prudenzia; avegna che mai vi gite dimenticando di voi medesimo, ordinando in modo voi proprio, in voi stesso, che la vertù de la predetta bontà che vi guida e reggevi la vita e l'anima, e confessa che a lei referite ogni facultade e laude, che ve ne risulta al grado e che ve ne perviene al nome. E così facendo venite a vivere sì bene inverso di Dio e degli uomini che non punto meno vi si debbe da quello salute che da questo onoranza.</p>
<closer><dateline>Di novembre, in Vinezia, 1549.</dateline></closer></div1>
<div1 type="epistola"><head n="DXL">DXL</head>
<opener><salute>AL BADOARO</salute></opener>
<p>Il caprio, ch'è, di gioventù e di bontade, de la propria sorte che si veggono essere quegli che da un principe cortese come la Vostra Magnificenzia, si suole mandare in dono a qual si voglia gran maestro, ho io ricevuto in presenzia di molti eccellenti uomini, in nome di voi, signor Federigo, in qual generosità si sia consimile a qualunque re ci viva. Certo che, nel vedermelo presentare da due dei vostri famigliari, dissi inverso lo imbasciador di Mantova e lo agente del duca Cosimo: “Ecco che pure anch'o paio persona di conto, mercé de la gentil natura di colui che tosto dee in sé solo oratore rappresentare, dinanzi a la Maestà di Ferdinando, la Serenità di questa infinita repubblica”. E dopo le laude date a le eccellenzie de le di voi virtù senza numero, posto l'ordine del goderlo, la sera venente il cenammo con la letizia di quel giocondo appetito che vi dirà Tiziano subito che vi vedrà a San Marco; né ci mancò altro, in co' a la semplicità del convito, che lo intertenimento con che i costumi de la nobiltà propria fanno partecipe de la lor nativa creanza ognuno che vi conversa, come amico, come compare e come padrone. Insomma noi al fine del pasto, realmente domestico, preponemmo la dolcezza sentita nel core e ne l'animo (in mentre facemmo a gara circa il comendarvi in tutte le azioni che si possono dire di un nobile uomo) a ciascuna varietà di sapore che ci potevano porgere al gusto, le diversità de le frutta che ci furono sparte inanzi secondo l'uso de le tavole e ne la maniera che richiede il tempo che le produce in abundanzia. Onde si conchiuse ch'io mi rimanesse di ringraziarvi del presente. Imperoché era debito d'ognuno, che si ritrovava meco, di fare si fatto uffizio: testimoniando per via di cotal resoluzione che solo non potevo pagar l'obligo di cotanta carità di gentilezza. Sì che altro non dico in simil conto: per non preterire al volere, al dovere e al saper di tanti e vertuosi e famosi e gloriosi spirti.</p>
<closer><dateline>Di genaio, in Vinezia, 1550.</dateline></closer></div1>
<div1 type="epistola"><head n="DXLI">DXLI</head>
<opener><salute>A MESSER IACOPO</salute></opener>
<p>Bella, anzi bellissima cosa l'atto che offerisce i presenti. Certo, che così è, Sansovino mio caro, imperoché vedesi in loro l'amore di chi gli manda, l'avvertenza di chi gli porta e il piacere di chi gli riceve, con quel cuore che ho ricevuto io il capretto di latte, le gelatine di sapore e i pesci di conto, che, per farmene goder con gli amici, fino di Schiavonia mi avete diligentemente portati. Il segretario di Fiorenza, lo abate Vasallo, Tiziano Vecellio e Luigi Anichino cenammo iersera insieme, non d'altre vivande che dei vostri cortesi doni e perfetti. E, in quanto a le teste de l'orate, dentro sì ghiotti liquori rappresi, io, che di niuna gloria mi diletto, parsi, trescandogli intorno, un cavalier Brandino, un vescovo di Troia e un frate Mariano, già e parasiti e satrapi e censori de le tavole di papa Leone. Benché il più prezioso cibo, che il nostro appetito gustasse, fu il nutrimento che l'affezione, che vi portiamo, ci diede a l'animo; ne le continue laude, che a concorrenza de l'un con l'altro demmo a le virtù di quello ingegno chiaro e di quello intelletto solo, che per se stesso è atto a fare l'età presente mirabile, e il secolo d'oggi splendido. Onde non è maraviglia se il di voi giudizio sommo ha operato sì che la serenità di questa solenne repubblica si è contentata che qui transferiate le colonne che l'antichitade tenea come sepolte in Pola. Benché il mondo ancora dovrebbe consentire che ci reduceste tutte l'eccellenzie che la cura altrui serba in qualunque luogo si sia. E son certo che Roma, più di alcuna altra città che abbia nome, terrebbe per felicità il rimanere disordinata dei miracoli che si veggono ne l'artifizio dei suoi marmi; perché se ne adornasse Vinezia, quanto lei alma e sacra: e di ciò rende certezza la concordia e la religione che predomina i cuori e le menti dei di lei padri e figli diletti e conscritti. Onde nel crear del suo principe non si sente la perversità che si vede ora ne lo eleggere del suo pontifice. Al che provegga in disonore de la fortuna, Iddio: dandoci in papa il cardinal di Monte, ch'è uomo riguardante l'umiltà de la Chiesa, e non la superbia de la ambizione, e non punto atto a dar la ragione in preda dei desideri. Sì che a rivederci, fratello.</p>
<closer><dateline>Di genaio, in Vinezia, 1550.</dateline></closer></div1>
<div1 type="epistola"><head n="DLXII">DLXII</head>
<opener><salute>A SER CHECCO SANSOVINO</salute></opener>
<p>Chi merita d'aver quel bene che non ha, è uomo di vertù come sono io, e chi pensa di godere quel tanto, di che è indegno, è persona de la qualità che sei tu. Sì che in cambio di vantartene, stattene queto; imperoché, quando mai altro non avessi, ho degli amici. Onde per non ci esser gioie più preziose di loro, né possessioni più fertili, ricco mi trovo, e tu misero, da che non pur ti porta amore il cuor proprio.</p>
<closer><dateline>Di febraio, in Vinezia, 1550.</dateline></closer></div1>
<div1 type="epistola"><head n="DXLIII">DXLIII</head>
<opener><salute>AL MEDESIMO</salute></opener>
<p>Taci, pica scodata; taci, dico, cicala: imperò che lo ingegno, ch'io tengo nel mio spirto, è simile a quella vite che non ha bisogno di palo, e però l'arte la mia natura non prezza. È ben vero che a lo intelletto, che ti par pur avere, bisogna il carriuolo, come a bambino, e la scaccia come a decrepito. Sì che <foreign lang="lat">bene valete</foreign>, o signore.</p>
<closer><dateline>Di febraio, in Vinezia, 1550.</dateline></closer></div1>
<div1 type="epistola"><head n="DXLIV">DXLIV</head>
<opener><salute>AL DANESE</salute></opener>
<p>Rispondete a quel gran maestro che, secondo mi dice la vostra poliza, vi tempesta col cercar di sapere s'io ho lettre o no, che invero studiai sempre quelle cose che i dotti han voluto che i vulgari intendano; in tanto vivete sano.</p>
<closer><dateline>Di febraio, in Vinezia, 1550.</dateline></closer></div1>
<div1 type="epistola"><head n="DXLV">DXLV</head>
<opener><salute>A LUI PURE</salute></opener>
<p>Ancora che per non esserci alcuno che possa interamente conoscer se stesso, onde pochi son quegli che faccino intero giudizio di se medesimi; è però pur troppo fuor di modo grande la presunzione di quel tale che afferma col giuramento di saper più di me che non so io. Ma da che vuole ch'io abbi studiato in tutte le scienze, sta bene; imperoché imbattendosi con la eccellenza del famosissimo messer Checco Sansovino d'Ancona, che non patisce che alcun dica ch'io sappia, lo farà star queto da senno.</p>
<closer><dateline>Di febraio, in Vinezia, 1550.</dateline></closer></div1>
<div1 type="epistola"><head n="DXLVI">DXLVI</head>
<opener><salute>AL SANSOVINO</salute></opener>
<p>Tiziano, lo Anichino e io vi aspettiamo a cena. Né vi tolga il venir da noi il rispetto che si dee a la quaresima: ché, per sì mal trattarvi con i suoi condimenti, s'è ordinato che voi prima guastate lei, ch'ella guasti voi. Sì che non manchi la vostra presenzia agli amici.</p>
<closer><dateline>Di febraro, in Vinezia, 1550.</dateline></closer></div1>
<div1 type="epistola"><head n="DXLVII">DXLVII</head>
<opener><salute>A MEDORO</salute></opener>
<p>Né adesso né mai voglio che colui, che si tien figliuolo de lo eccetera, mi parli. Così gli dite da mia parte, e giurate; risolvendolo che, se la natura avesse posta facilità nel trovar de la vertù, come del vizio, Checco saria buono qual sono io, e io sarei tristo nel modo ch'è lui.</p>
<closer><dateline>Di febraro, in Vinezia, 1550.</dateline></closer></div1>
<div1 type="epistola"><head n="DXLVIII">DXLVIII</head>
<opener><salute>AL SANSOVINO</salute></opener>
<p>Messer Iacomo carissimo, laudo che ve lo leviate dinanzi col mandarlo a Roma; imperoché bisogna che l'uomo segua quella cosa la quale è inclinato a seguirla: ché, nel fare istudiare chi vuole esser soldato, accade poi che tale attende più a l'armi che ai libri. E non solo ciò si vede ne le persone, ma negli alberi. I quali, piantati tra due terre, sempre voltano le radici inverso il terreno che più con esso confassi. Sì che vadi pure a la corte, ché sì mal si porta in palazzo: pregando sempre Cristo, ancora che luteranamente gli creda, che la Signoria Vostra non pur viva, ma che non vi venga voglia di por mente al s'egli è di voi nato o d'altri.</p>
<closer><dateline>Di febraro, in Vinezia, 1550.</dateline></closer></div1>
<div1 type="epistola"><head n="DIL">DIL</head>
<opener><salute>AL VECELLIO</salute></opener>
<p>Per averci, o messer Tiziano, la consanguinità de l'amicizia annodati insieme gli animi con la indissolubile catena de la fratellanza, il mio cuore e i miei occhi hanno concorso coi vostri occhi e con il vostro cuore in la passione e ne le lagrime, tosto che seppi il come madonna Orsa, che mi fu non pur sorella, ma figliuola, madre e compagna, di questo mondo era uscita. La matrona, degna d'onore e di riverenzia, meritava di vivere altretanto tempo di quel che ci è sì onestamente vissa, ché la onestà istessa se ne gloria ed essalta. Ma chi non si accorda con la volontà di Dio, è animale e non uomo. Onde voi, che persona savia e cristiana sète, non uscendo de l'ordine che appartiene al senno e a la vertù, fate bene a sopportare sì gran perdita con animo religioso e constante. Imperoché la pacienzia è la medicina con che Iddio risana lo spirto di colui che sente in sé la peste de la miseria nel danno. Sì che, compare, invece di confortarvi, laudo sì prestante sofferenza nel duolo: e laudandola vi essorto a perseverare in tal cosa, rivolgendo la mente ai miracoli che tuttavia escano da la vivezza del glorioso pennello. Che, per un personaggio che ci tolga la morte, mille il far suo ne rende di continuo a la vita. Pigliatelo adunque senz'altro.</p>
<closer><dateline>Di marzo, in Vinezia, 1550.</dateline></closer></div1>
<div1 type="epistola"><head n="DL">DL</head>
<opener><salute>AL VECELLIO</salute></opener>
<p>Messer Francesco, io non so che dirmivi in la morte di colei che ci nacque di quel genitore e di quella genitrice di cui il sì gran pittore e voi, sì buon gentiluomo, nascesteci; salvo che aviate in tal caso pacienzia. Imperoché sì fatta vertù è matrigna degli animi vili, e madre dei cuori generosi come il vostro.</p>
<closer><dateline>Di marzo, in Vinezia, 1550.</dateline></closer></div1>
<div1 type="epistola"><head n="DLI">DLI</head>
<opener><salute>MADONNA ANGELICA NUCCI</salute></opener>
<p>O mia come figliuola amantissima, le palle e le lettre da voi, reale creatura, mandatemi, ho io e ricevute e avute in pregio, come cose uscite de la penna e del cuore a persona che mi augura felicità e mi ama. Certo che quelle sono state care a chi le debbe essercitare nel giuoco nel modo che queste son dilettate a me, che ne vado compiacendo la mente. Intanto io stupisco del come una donna abbia in sé intelletto e cortesia sì grande che nel donare e ne lo scrivere satisfaccia con sì bel modo in un tratto. Ma, poi che così è come io dico, comincio a credere che la divinità de lo ingegno e de l'animo, che già soleva essere costì in Arezzo nei maschi, sia stato da Dio transferito in le femine. Imperoché da veruna dotta persona (che pure ce n'è in la patria) mi fu mai scritta carta simile, né da matrona facultosa inviato presente sì fatto: che ben lo posso tener per eccessivo, non avendone da quante ce ne vivano adesso ottenuto alcuno per anco. Ma vadino a conto de le sincere laudi, datemi dal vostro calamo, la somma di quei bugiardi biasimi, con che mi lacera, senza pur torcermi un pelo, poco meno che il popol tutto costì in comune. Ma s'io non fussi chi sono in la fama, farebbemi la città suo re con gli onori. Benché è tanto l'amor che porto al paese, che ho piacere del contento che si piglia la invidia; in mentre i di lei seguaci maligni la provocano contra de l'altiero nome, ch'io tengo non in la terra du' nacqui, per tutto il resto del mondo sì bene. Or piaccia a Dio che a le vertù di Medoro, consorte vostro, si dia presto il condegno, come si pensa, ricapito. A ciò voi, qui trasferendovi, mi conosciate per padre: ché tale sarovvi di continuo ne l'amorevolezza de la buona volontà, se non altro. In cotal mezo adoperi la vecchiaia de la madre vostra e sua suocera, Orazia, gli occhiali di orientale cristallo, forniti d'argento, e in cassa di ebano chiusi; da che gliene mando per segnale di caritade e non per ambizione di liberalità. E, se qui è cosa che a voi piaccia e io possa il desiderio acquetarvene, solo il cenno è d'avanzo.</p>
<closer><dateline>Di marzo, in Vinezia, 1550.</dateline></closer></div1>
<div1 type="epistola"><head n="DLII">DLII</head>
<opener><salute>AL SALA</salute></opener>
<p>Sapete voi, signor Bartolomeo, al ciò che simigliò l'allegrezza che mi fece sentire il ricevere de la vostra lettra? Al dolore, che mi passò nel petto, quando mi deste la nova del come il gran Guido Rangone era morto. Se a me, che sono più ardito in fare le cose che in dir le menzogne, dar si puote credenza, se ben non ve lo giuro, credetemi pur senza forse che pochi, anzi quasi niuno mi poteva iscrivere che ne pigliassi il piacere che ho preso, voi da bene uomo inscrivendomi. Ché invero sono andato assai volte pensando di avervi certo perduto nel mondo, ch'essendomene assicurato mo raddoppio la letizia e 'l contento. Facendo però scusa del non rispondervi, come devevo di subito, con allegare la fretta impostami da la richiesta del duca di Fiorenza, circa lo indirizzare una de le mie a quel Giulio terzo, al quale gran prodigio di gloria è il nome di Giulio secondo. Il che non ho fatto invero per rendermi con la presenza a la corte, imperoché la libertà è tanto grata a chi l'ha, quanto molesta la servitù a chi la tiene. Benché l'uomo uso a servire, se lo reca in modo a laude, che transforma il dispetto in trastullo. Come si sia, il dono de le olive mi è stato non men caro per la bellezza loro che accetto per la cortesia di chi le manda: e se bene ognuno tiene più bisogno de l'amicizia che de la facultà (avvenga che, dove ella è, tutti i tesori ivi sono), ho riconciliato col mio animo messer Achille, non per altro che per non voler essere da più di Cristo in la vita. La cui misericorde bontade, in cambio di vendetta, porse prieghi al padre in salute di coloro che gli fecero essalare in croce lo spirito. Per il che l'amo da fratello, per Dio; e in mentre con gli amici dei signorili frutti mi godo, dicogli con amorevolezza e con festa: “Questi da Bologna mi vengono, e hammigli il Volta mandati”. Il che sentendomi dir l'altra sera Tiziano, che meco cenava, con alcuni di supremo intelletto appresso, esclamò con carità e con fede: “D'essere buono voi già non fingete, o compare”. Io ciò non dico, perché tutto è grazia di Dio e mercede: la sua clemenza ispira altrui a tali opere: conciosia che, dei suoi avversari, chi perdona trionfa. Sì che salutatemelo tre e quattro volte e ancora.</p>
<closer><dateline>Di maggio, in Vinezia, 1550.</dateline></closer></div1>
<div1 type="epistola"><head n="DLIII">DLIII</head>
<opener><salute>AL PODESTA' DE RIVA</salute></opener>
<p>Senza che lo testimoniasser gli effetti, era io ben certo che il signor Carettone non poteva mancar degli uffizi che mi risultano in onore e in pro. Ma, piacendo un dì a Dio che mi si dia modo da potervi mostrare il cuor mio, confessarete non essere in giovarvene ne la reputazione e ne l'utile di manco affetto del vostro. Ebbi da l'Usper, persona gentile e diritta, prima i cento scudi che mi manda, e poi la lettera che mi scrive Augusta. Del che si è rallegrato la necessità che ne tengo, e non la prodigalità che gli sprezza. In quanto a me, dico che, nel caso di chi patisce, tutta questa città può dirvi se gli comparto coi poveri o no. Diciotto tra bambini e bambine, senza le madri e le balie, ieri, che fu di Pasqua il secondo, mi mangiarono in casa godendo. Né si creda che se ne partisse alcuna senza qualche marcello in la mano. E tutto mi rende Cristo a gran doppio: imperoché: “Date, e saravvi dato”, dice egli. Mando a la eccellenza de la Sua reverendissima Signoria il sonetto in laude del papa, e chi sapesse lo infinito numero che qui e a Bologna se ne sono istampati e venduti ne stupirebbe, e da vero e da senno; benché, in le impressioni in tumulto, nulla ci si vede corretto. Lessi la vostra a Tiziano vostrissimo, il quale mandarà al cardinale quel tanto che lui che gli mandi desidera. In cotal mezo aspettiamvi, qual mi promettete, e ben presto, sì che venite a recreare con la nobil di voi presenza gli amici. E quando sia che vi paia pigliar la penna e dirmi lo in che conto i due ch'io adoro mi tenghino, mi sarà e di consolazione e di grazia, ancora che non mi tenessero per tale, quale in fin ch'io vivo voglio essergli. Maravigliandomi intanto del come sia possibile che Maurizio todesco non riconosca un divino, registrando nel libro dei maggiori al mondo miracoli che l'Ottone monsignore facci altri d'oro in un tratto.</p>
<closer><dateline>Di aprile, in Vinezia, 1550.</dateline></closer></div1>
<div1 type="epistola"><head n="DLIV">DLIV</head>
<opener><salute>AL SIGNORE AGOSTO</salute></opener>
<p>O Adda, non meno abondante d'onori che di facultadi, se alcuna cosa fusse mancata a l'osservanza che i di me oblighi chiari debbono a le di voi cortesie illustrissime, quel messer Pietro (Spino d'ogni tempo in le rose de le proprie vertù odorifero) ce l'avrebbe aggiunto per certo. Imperoché mi disegna in una sua la imagine de le qualità vostre talmente, che ben mostra avere ne la penna la medesima grazia in descrivere che nel pennello ha Tiziano in dipingere. Per la qual veritade nel tutto laudo, commemoro e glorifico la ventura che me si offerse in occasione alora che mi vi diedi e che mi riceveste per sempre. Ma perché non mi spirò la potenza de la buona fortuna a transferirmi a Bergamo, in mentre vi ci intertenne più tosto il piacer che il negozio, conciosia che chi è re, come voi ne l'animo, tien le magnificenzie per traffico? Io non ve lo esprimo, per non sapere in verun modo farvi capace del contento da me sentito nel cuore, circa il non tacer voi, a la celebre gentil persona su detta, in quanta bella somma e di benefizio e di reputazione il vostro favor mi è risultato, mi risulta e resultarammi continuo. Io me ne son rallegrato altamente: imperoché cotal proposito a sorte è suto un confermarmi in l'amicizia del dotto spirto, in eterno. E che sia il vero, il sentire lo in qual maniera mi portate amore gli è penetrato in le viscere, come cosa appartenente a se stesso. Onde per tale hammi, che per maggior non può avermi; ché ben sa l'uom saputo che pigliate cura solo di colui che tiene commendabile condizione e natura. Per il che, chi è sì fatto, ogni bene e onore da voi può e sperare e promettersi, qual mi prometto e lo spero io, che tengo sparso il seme de l'ombra vostra fruttifera nel campo de la mia speranza integerrima. Sì che mantengami ne la grazia de la benivolenza, che mi dimostrate, Iddio, che pur troppo di grandezza, al sì poco di merto, sarammi.</p>
<closer><dateline>Di aprile, in Vinezia, 1550.</dateline></closer></div1>
<div1 type="epistola"><head n="DLV">DLV</head>
<opener><salute>AL CERRUTO</salute></opener>
<p>Il dotto, il savio, il grazioso e il buon signor Pietro Camaiani mi ha letto ed esposto quel tanto che, in laude de lo ingegno che vi pare ch'io abbi e de l'onore che affermate ch'io merito, canta la poesia di voi drizzata al mio nome. Il che, sentendomi dichiarare dal prefato del duca di Fiorenza agente, sentii in me un dolore non più per lo innanzi sentito. Io alora rimproverai a me stesso la ignoranzia che non mi lascia intendere i versi, con che mi esaltate in latino, nel modo che intendo la prosa con cui mi celebrate in vulgare. Egli è per mia fè qualche giorno che non vidi lettra simile a quella che mi mandaste con l'oda che, secondo il dire del Camaiani su detto, ha i concetti dolci, lo stile, che gli esprime,giocondo, e le invenzioni, che gli mette in opra, soavi. Certamente che mi hanno fatto istupire gli ordini de la metafora, che mai non si dissepera dal ciò che si richiede al suo intento. Onde agguagli il procedere, l'arguzia, la eleganzia, la novità e la dottrina di tale epistola, a una figura che tiene in sé il tondo del rilievo, il bello del colorito, il grazioso de l'attitudine, il vivo del moto e, il leggiadro de la venustà. Onde Tiziano, che decantate in le carte, non saprà meglio ritrarvi nel volto che voi lo descriviate in la fama. Né si creda che veruno scrupolo di noia disturbi il di me naturale giudizio, nel conto del non ci essere dei toscani la lingua: conciosia che l'oro in miniera non piglia il prezzo in brunirlo, anzi così rozo esso vale come la sua lega lo stima; né altro sono le parole terse e sonore che lo stile, che lo concia e lo intaglia; sì che datevi un poco al comporre in idioma comune, ché non meno sarete ammirando ne lo essercizio de l'uno affare che vi siate stupendo ne lo studio de l'altro. Imperoché il tutto sta, il tutto consiste e il tutto si risolve ne la sustanzia del sapore de le cose; avvegna che l'odore de le favelle sono insipidi digiuni del giudizio. Egli è chiaro che fino al Manuzio celeberrimo Paolo, oggidì senza pari in le lettre, afferma per nuova d'eccellenzia maniera il vostro sapere, con sì facile modo transformarvi non pure in Orazio e in Catullo, ma ancor bene spesso superargli di sorte che tutti due più tosto paiono Antonio, che Antonio a loro simigli.</p>
<closer><dateline>Di maggio, in Vinezia, 1550.</dateline></closer></div1>
<div1 type="epistola"><head n="DLVI">DLVI</head>
<opener><salute>AL MAGNANIMO AGOSTO</salute></opener>
<p>O signore magnanimamente copioso di quante eccellenze di cortesie generose si possano imaginare, non che esseguire da un cuore, come il vostro grandissimo. Il presente costì da Milano, in onore dei di voi greggi mandatomi, goderò io, con i miei più cari amici, in più volte. Ben che non meno utile fannoni a lo ingegno il leggere de le sapute lettre a me scritte, che mi faccino al gusto pro i morbidi formaggi c'ho ricevuto con esse pur ora. Di tratti arguti, di affetti intrinsichi e di voci chiare son le lor parole d'inchiostro in la carta; e il così essere, e non l'adulazione ciò che ne dico, fa dirmi in tanto Lione d'Arezzo e Tiziano da Cadoro né in medaglia né in colore potrieno retrarre con più vivezza di pennello e di stilo la effigie, che di voi in due versi ha rassemplato lo Spino e che l'Adda in altrettanti, e non più, mostra coniato lui anco. E, perché in pochi colpi consiste lo spirto de la verace simiglianza nei ritratti, ben può vedersi, in la brevità con che formate l'un l'altro, che sète instrutti in tal arte, del che vi sono tenuto in gran somma, con ciò sia ch'essendo di mio obligo il laudarvi nei meriti, saprò che dirmi in la penna. In cotal mezo il pericolo che mi soprastava circa la perdita, che mi accennate, che di Trento potevo incorrere per Augusta, è sparito via, mercé del dono fattomi l'altrieri da la sua bontade santissima non pur reverendissima. E vi bascio la mano in grazia e de l'uffizio per me fatto in tal causa, e de l'avvertenza che mi davate in l'errore che incitavami a far la necessità, in cui tienmi sepolto il troppo ispendere e il poco avere. Ma, se fino a l'avarizia è sforzata di gettar via, in questa città di Vinezia, come è possibile che risparmi danari la prodigalità?</p>
<closer><dateline>Di maggio, in Vinezia, 1550.</dateline></closer></div1>
<div1 type="epistola"><head n="DLVII">DLVII</head>
<opener><salute>AL CARAVIO</salute></opener>
<p>Gentilissimo messer Alessandro, se la pubblica voce d'ognuno non avesse mandato uno universal bando, circa il caso di quella prodigalità, che nel fatto de la robba mi tiene più mendico che la povertade, mercé del suo gettar via, onde non mi allega per misero; non so ciò che mi dicessi in materia di me stesso proprio: nel conto, parlo, de l'opra che pur mi intitolate col premio. Cosa nuova, cosa fantastica, cosa incredenda: imperoché mai più non s'intese che il compositor medesimo remunerasse colui al quale le sue fatiche egli dedica. Onde, se non fusse noto il come la necessità e non l'avarizia è causa che in nome di varie eccellenze di personaggi metto in luce i volumi, terrei certo per fermo che per la plebea viltà rinfacciarmi mi si porgessi insieme con il libro l'anello; ma, essendo più che manifesto a la gente che io, oltre la intitolazione de la <title>Nanna</title> e de l'<title>Antonia</title> al bagattino, in vertù del morso datomi dal mammone gatto immortale, gli ingorgai la bocca de la mia carne e del sangue, lascio la cura del vostro essempio mirabile a qualunque stima, più che la fama, i danari, e lasciandogliene, senza altro entro in la storia di Giurco e di Gnagni: la cui vita e la qual morte non fu meno santa e men brava di quella di Ranaldo e d'Astolfo, e, dopo il considerare gli andari di tal maniera e lo stile, risolvo non essere manco gioconda la piacevolezza che graziosa la leggiadria, e l'arguzia diletta tanto quanto piace la gravità. E perché i romanzi de la vostra viniziana lingua in burlesco vivacemente penetrano in chi gli legge e conosce, vi antepongo, sono stato per dire, a Belisario e a Girone, non che a Gianpolo e al Tintore. Ma deveva bastarvi l'avanzar tutti i di voi pari in la ruga, senza volere eccedere ciascuno altro in far versi. Re di quanti gioiellieri ci sono, è il giudizio, che avete in le gemme: e solo il cenno d'un vostro sguardo le pregia, né gara di alcuna replica ardisce di opporsi al quanto volete che si paghino e vaglino. Testimonio il gran duca di Fiorenza, in tal pratica: avvegna che a quel che dite dà fede, e ciò che giudicate conferma. Sì che doveva bastarvi la nominanza de l'una sì utile professione, rinunziando il vanto acquistatovi da lo spasso de l'altra, a chi si pasce di lauro e di mirto scrivendo.</p>
<closer><dateline>Di maggio, in Vinezia, 1550.</dateline></closer></div1>
<div1 type="epistola"><head n="DLVIII">DLVIII</head>
<opener><salute>AL REVEXLATE</salute></opener>
<p>Eccellentissimo dottore, per amor di Dio in Pollonia e come padre reverendo per istigazione del demonio in Milano, lo, o frate Francesco, novello discepolo di colei che, mentre colca nel letto la carne, fa dormire in la stalla lo spirito, non mi maraviglio che andiate dicendo male di me, sotto spezie di amarmi: imperoché i come voi ippocriti, che sono nimici di Dio, non possono essere amici degli uomini. Per la qual cosa seguite l'ordine vostro in tassare in carità i più lodati e i migliori, risolvendola con affermare che le mie opre saranno di poca vita nel mondo. Come non si vedesse che la maggior parte de l'altrui respirano con gli spiriti che, chi le fa, ruba a quelle ch'io faccio e ho fatto. Ma dite pur via ciò che vi pare da bestia, ché, quanto a me, resto contento de lo ingegno, che nasce da me stesso, in me proprio. Tal che non iscrivo niuna sorte di rime o di prose che non mi consigli con la natura, madre de l'arte e maestra. E però le composizioni, che mi escono de la penna, non si confanno col giudizio che avete in torcere il collo, in abbassare il capo e in ficcar gli occhi in drento, da cattivo, da simulatore e da ignorante; lodando il Tasso e i suoi simili. Le ciance dei quali e gli scritti in cambio di compiacere agli orecchi di chi gli ascolta, gli tengono a tedio e gli saziano. Sì che bene valete, uomo da beffe.</p>
<closer><dateline>Di giugno, in Vinezia, 1550.</dateline></closer></div1>
<div1 type="epistola"><head n="DLIX">DLIX</head>
<opener><salute>A MESSER BATTISTA VENIZIANO</salute></opener>
<p>Voi crederete forse, nel veder sottoscritto il mio nome in questa, ch'io venga a rammentarvi il disegno che vi chiesi e mi prometteste gran tempo è. De la qual cosa non parlo imperoché le importanze grandi debbono lasciar indietro le piccole. Oltra ciò l'uomo alora viene de la sua richiesta servito, quando l'amico, che dee servirlo, con niuno impaccio lo serve. Sì che l'istoria, ch'io aspetto e desidero, mi contentarà a la fine da che pur la tenete in la mente. Ed essendo così come penso, senza punto a voi ricordarla, vengo a dirvi che mi pareva che dovesse bastarvi l'esser dei primi nominati in la pittura, ma veggo che anco in la carità sète in modo valente, che ne lo essercitarla continuo ritrarrete maggior grazia da Dio per tal limosina, che laude dagli uomini per opra de la propria vertude. Ond'io, che ogni salute vi bramo, mi son mosso non a pregarvi (avvenga che ci sète cristianamente inclinato), ma a farvi un cenno, circa le necessitadi estreme di Camillo, vostro divoto e discepolo, e mio compare e figliuolo. Egli si darebbe in tutto e per sempre a la disperazione e al dolore, se non istimasse che nel maritar de la mendica sorella, e più tosto donna che fanciulla, non ottenesse da la di voi bontade quella non molta quantità di danari, che qui, standosi in mano d'altri, niuno conto ne fate. Tal che son certo che acquetarete l'animo del travagliato giovane per via di sì religiosa mercede, ché invero l'opere pie precedono a le famose d'ognora. Di poi, avendogli insegnato la bontà vostra l'arte del pennello in le vasa, il porgergli voi appresso di ciò un sì misericorde aiuto, ve ne farà pagare usura di commendazione e di premio, così dal cielo come dal mondo.</p>
<closer><dateline>Di giugno, in Vinezia, 1550.</dateline></closer></div1>
<div1 type="epistola"><head n="DLX">DLX</head>
<opener><salute>AL CERRUTO</salute></opener>
<p>Da che le quasi morte parole d'altri possono mal giudicare se le cose di chi è più che vivo debbono rimaner per i secoli o no, io, signor Antonio, oltra il ridermene, ho compassione di quei pedagoghi, famelicamente ignudi, i quali mostrano di sotterrar le mie opre per mano de la loro invidia. E pur sanno i miserrimi che la santità di papa Giulio, col premio di mille corone d'oro, ha fatto fede di quanta eccellenza è il sonetto da me composto in sua laude. E voi, d'ogni autorità degnissimo, avete non pure inteso, ma letto la carta, in cui il magnanimo di lui fratello mi scrive ch'egli è suto in Roma proposto a tutte le cose volgari e latine che gli sono comparse innanzi in la di lui assunzione in pontifice. Il qual giudizio non si saria accettato, se la oda vostra si fusse lasciata vedere prima che tal sentenza uscisse di bocca a chi sa. Imperoché si dee credere che, cedendovi in buona parte gli antichi, in tutto vi diano il pregio i moderni. E io, che fino a qui mi son doluto di esser de la lingua vostra intendente solo per nutrirmi degli alimenti dei versi con che date spirto a le carte, me ne rallegro al presente. Imperoché mi disperarei dì e notte circa il conoscermi a voi inferiore nel tutto. Sì che attendano le pecore, senza paschi, a redurli per le librarie con la prosopopea del nonnulla: ché, quando bene mi trafiggessero coi morsi, sarò sempre simile a una di quelle statue divine che, ancora che il tempo le diminuisca in pezzi, ogni poco che apparisca del suo disegno nel marmo, è di grande stima in ciascuno che de l'arte di Fidia s'intende.</p>
<closer><dateline>Di giugno, in Vinezia, 1550.</dateline></closer></div1>
<div1 type="epistola"><head n="DLXI">DLXI</head>
<opener><salute>A LO ALBERGOTTI</salute></opener>
<p>Una da Chioggia e tre d'Arezzo ho ricevuto da voi, messer Camillo amantissimo. Ne la prima lettra destemi aviso del sinistro del tempo, che non vi lasciava espedirvi nel viaggio d'Urbino: il che recommi ne l'animo il medesimo fastidio che pativa e il vostro e quello di tutta quanta la mia brigata insieme. La qual noia di cosa mi ritornò lieta nel cuore tosto che costì da la patria mi faceste per la seconda intendere il benestare del marito de la di me figliuola, e il commodo de la casa sua propria, de la facultade istessa e del buon nome, che tiene in la terra. Dolendovi in ultimo che non l'avessi congiunta in matrimonio tra i nostri, aciò la dota ch'ella ha rilevasse qualche giovane atto a crescerla e non a scemarla. Ne l'altre poi, e degli amici e di vostro, mi mandate saluti sì amorevoli e cari che ne sono ito godendo e ne vado, come persona che tengo in più stima l'amistà che la robba. Del pregarmi a la fine che, andando a Roma, di costì passi, e, passandoci, a la abitazione in cui state dismonti, rispondo che non accadeva che mi offeriste le cose che, come di voi, le mie sono; ché in vero anche di ciò, che è di me medesimo, vostro in tutto è il possesso. Quattro spiriti (oltre Adria e Austria) tenevami già lieta l'anima in corpo e la vita: Tarlato, Nofri, Pietro e Francesco: del Bacci, dei Camaiani e del Vitale favello. Ma ora il quinto ci aggiugne l'amor, che mi portate sì grande che vi connumero tra loro, in mezo de l'affezione del cuor proprio. Ben che di maggior luogo si veggono degne le qualità che vi amministrano la prestanzia del senno in ciascuno suo affare e negozio.</p>
<closer><dateline>Di luglio, in Vinezia, 1550.</dateline></closer></div1>
<div1 type="epistola"><head n="DLXII">DLXII</head>
<opener><salute>AL FRANCIOTTO</salute></opener>
<p>Certo è che non altrimenti furono ai dì loro valenti uomini Bartolomeo da Bergamo e Gattamelata, che si sieno stati ai tempi nostri Francescomaria e Giovanni de' Medici. Niente di meno la fama nel divulgare i gesti degli uni e degli altri ci fa una gran differenzia. Io sono entrato in cotal comparazione per venire al caso del Tibaldeo e del Sarafino, né più né manco laudati ne la età che vissero, che si laudino dal presente secolo il Sanazaro e il Bembo. Imperoché quegli seguitarono gli andari di alora, e questi han seguitati i modi di già. Ma è sollevatosi mo suso una certa sorte di versificare che chi la imita è Michelagnolo nel disegno, e chi non la toglie pare un Giambellino in la pittura. Sì che attengasi a me chi ha rilievo in le rime ed efficacia in le prose, e non chi mostra profumi in gli inchiostri e miniature in le carte.</p>
<closer><dateline>Di luglio, in Vinezia, 1550.</dateline></closer></div1>
<div1 type="epistola"><head n="DLXIII">DLXIII</head>
<opener><salute>A MESSER LUIGI DOLFINO</salute></opener>
<p>Il Pelucca, non meno dedito al servirvi che a lo scolpire, mi ha portato il presente dei zuccari fini, come voi nobile. Per il che mi sono accorto che mi avete voluto esser prima bene fattor che padrone; la qual sorte di real cortesia devrieno imitar tutti quei gran maestri che anco a la servitù di dieci anni non si mostran pur liberali una volta. Egli è certo, magnifico signor mio, che con l'amo de l'amorevolezza, con l'esca de la soavità sète andato pigliandomi in modo l'animo e il cuore che, ne lo affetto de l'uno e de l'altro, tenete più giuridizion che non tengo io. Onde, sì come a voi piace di volermi esser tributario continuo di sì fatti pani, voglio che piaccia medesimamente a me di tuttavia confessar negli scritti che vi sono obligato e tenuto. Intanto par che non mi dolga in la maniera, che pur mi dole, l'assenza di monsignor, ch'io amo e osservo con quel grado, che si dee e si può osservare uno ispirito come il suo vertuoso e magnanimo. Benché di lui, di voi, di messer Marco e d'ogni altro vostro ne la nobiltà e nel sangue fratello, è proprio dono di natura e del cielo il mostrarsi in verso gli amici e servitori caritatevolmente benigni. Tal che solo mi stendo in dirvi che mi comandiate in la maniera che i re comandano a i servi.</p>
<closer><dateline>Di luglio, in Vinezia, 1550.</dateline></closer></div1>
<div1 type="epistola"><head n="DLXIV">DLXIV</head>
<opener><salute>A MESSER PIETRO D'AREZZO</salute></opener>
<p>Mandovi, o cantore in San Marco, la lettra che vi scrive il buon Camillo Albergotti. Egli, ch'è uno dei belli ornamenti che abbino le nobiltadi aretine, vi ama non meno per la gran bontà vostra che per l'eccellenza de la musica, ne l'armonia de la cui arte sète perfettamente dei più lodati dai primi. Il che faccio ancora io, per conoscervi privo di quei vizii, dei quali cotanta gente del nostro secolo abonda. Ora, scrivendo al prefato gentiluomo, assicuratelo che presto risponderò a le amorevolezze de la a me pur oggi indrizzata. Intanto dite a colui che, da nulla essendo, si tiene il tutto, che, come ognun sa che io non ho bisogno di lui, pochi son quegli che sappino che non abbia necessità di me; che, per ottenere in grazia da Dio lo amare sino ai nimici, voglio bene anche a lui.</p>
<closer><dateline>Di luglio, in Vinezia, 1550.</dateline></closer></div1>
<div1 type="epistola"><head n="DLXV">DLXV</head>
<div2 type="epistola">
<opener><salute>AL TODESCO CHE INTAGLIA</salute></opener>
<p>Mastro Giovanni, galante non troppo, da che lo stimolo de la vostra non molto gran discrezione mi ha sforzato con la frequenza de le richieste, del due e tre volte il giorno, a fare il sonetto, ch'io vi mando, in grazia del ritratto che del mio Tiziano ponete, come si vede, in istampa; e se non è simile a quegli, ch'io soglio e che l'uom degno merita che sia, incolpatene il caldo, che cava di sesto i chietini, non che i poeti.</p>
<closer><dateline>Di luglio, in Vinezia, 1550.</dateline></closer>
    </div2>
<div2 type="poesia"><lg type="sonetto"><lg type="quartina"><l>Questo è Tizian, del secolo stupore,</l>
<l>Perché transforma in l'arte la natura,</l>
<l>Onde si vede in ogni sua figura,</l>
<l>In carne e in ossa, il disegno e 'l colore.</l></lg>
<lg type="quartina"><l>Mostra vivo il dipinto imperadore,</l>
<l>E il gran Filippo, sua real fattura;</l>
<l>Chi mira in tela Ferdinando, giura</l>
<l>Che in l'ombre è il senso e nei lumi il vigore.</l></lg>
<lg type="terzina"><l>Splendan sue figlie, de le grazie stelle,</l>
<l>Nei chiari essempli lor, d'altra maniera,</l>
<l>Che non farien nei ritratti d'Apelle.</l></lg>
<lg type="terzina"><l>Siede Paolo terzo, in vista altiera,</l>
<l>Nel di lui stil, nel qual par che favelle</l>
<l>In lingua di quel cor, c'ha ne la cera.</l></lg></lg></div2></div1>
<div1 type="epistola"><head n="DLXVI">DLXVI</head>
<opener><salute>A MONSIGNOR D'ARAXE</salute></opener>
<p>Tra tutte quante le grazie di felicità, che da me si potessero connumerare nel conto di ciascuna sorte, che fusser atte a render testimonianza de la contentezza del mio cuore nel mondo; debbo notare con la penna, ch'io adopro continuo, il numero di quelle efficaci accoglienze (più tosto convenienti a la benignità sua, che a la condizione mia), con il cui mezo resuscitaste me, quasi defunto nel dubbio che così esser devesse, alora che basciai, con la devuta riverenzia, la mano al grandissimo padre vostro, in Verona. Onde io, divenuto audace per causa d'un così notabil favore, mi mossi a scrivervi, quasi ne fussi degno. Per il che non pur degnaste di accettar ciò, con la mano del bel vostro animo, ma di rispondermi con sì fatta di mansuetudine dolcezza che gioia ricca e non carta semplice tengo la detta lettra e la guardo. Or, perché d'altro più non vi andate compiacendo che nel giovare dei vertuosi al bisogno, ecco che ardisco di raccomandarvene uno, di illustre fama in sua arte: è il giovane di bello spirito, costui, che questa, ch'io vi indirizzo, vi porge. Egli, laudato senza pari da tutti coloro che si essercitano ne la professione degli intagli che stampano l'altrui simiglianze nei fogli, farà tal fede del proprio ingegno, nei ritratti de lo imperadore, in gran copia che la reverendissima di Vostra Signoria eccellenza nel por mente ai suoi meriti più che a le mie parole non mancarà di operar sì che la Maestà di Carlo il conosca. Per la qual mercede gentile, io, che me lo reputo figlio, quel tanto d'obligo arovvene che lo stesso suo genitore ve ne avrebbe. In cotal mentre, la destra vi bascio con l'animo.</p>
<closer><dateline>Di agosto, in Vinezia, 1550.</dateline></closer></div1>
<div1 type="epistola"><head n="DLXVII">DLXVII</head>
<opener><salute>A MONSIGNOR DOLFINO</salute></opener>
<p>Quel Pelucca, il quale, se bene da se stesso è vertuoso, solo da l'ombra vostra depende, egli già due volte hammi letto, ne le da voi a lui mandate lettere, il con quanta isviscerata carità d'amore salutate me, che vi tengo con sì paterna benevolenza d'intrinsico affetto in me stesso, che la propria natura, che 'l fa, non discerne se io sono me medesimo o voi. Tosto che intesi là dove scrivestegli che non vorreste aver l'essere, se non mi foste, come mi sète, caro; non ve ne ringraziai, perché il fervore mi confuse in modo, con le sue tenere dolcezze, gli spiriti che mi tacqui e mi stetti. Del cui starmi e tacermi mi han cavato e resurto gli ultimi vostri saluti e l'offerte. Onde le sì cortesi parole e sì fatte, non che a me, che odo e favello, ma a chi lingua non tien né orecchie, porrebbono tra le dite la penna. Sì che non è maraviglia se, in ricompensa de la volontà vostra buona, vengo a dirvi che, in mentre mi accorgo del più non vedervi d'appresso, mi sgomento e ne lagrimo. Benché in consolazione e in piacere il cuor mi ritorna e ne giubila, sapendo che ai servigi permanete del gran Giulio. La qual felicità di favore è di più stima e più pregio che a molti comandare e disporgli. Conciosia che la di lui beatitudine somma è simile al sole abondante; e sì come quello si leva per recreare le genti senza che il suo apparir si richiegga, così la divina di Nostro Signore avvertenza porge continuo ad altri, non aspettando che s'impetrino le largite mercedi coi prieghi. Egli, che ha spesi tutti i dì che ci è visso più presto in conservarsi il buon nome che in isperar la gran fama, per ben sapere che due sorti di veleni tiene in sé la liberalità nel mondo: l'uno è lo scordarsela e l'altro il rimproverarla; non mai di donar si dimentica, e non punto d'aver donato rammentasi. Ma s'avviene che, parlando de la bontade sua (finita non mai, e verace d'ognora), mostri intelletto e giudizio, è perché io più mi prevaglio del suggetto, che me ne fa ragionare, che de lo ingegno che forse appare in me ragionandone: come ragionaronne sin ch'io vivo nel mondo, affermandolo tuttavia per chiaro interprete de le rette menti e sincere. Ché ciò testimonia e giustifica la conoscenza che l'ottimo di Cristo vicario si è veduto aver de la mia. Onde si è mosso a darmi ciò che mi ha dato del suo; non per altro, dico, che per comprendermi in tutto alieno da lo aspettar la morte d'altrui per goderne. Or attendete a ubidire fino ai cenni del santissimo padre magnanimo, avvenga che in gran pro d'utile d'onore vedretevelo uscire, e in breve. Ché, se io, che ho un poco de la vertù solamente, commodo e degnità ne conseguo; che si pensa che ne conseguiate voi, che traete la nobiltà e il grado da la vertù rara e dal sangue?</p>
<closer><dateline>Di agosto, in Vinezia, 1550.</dateline></closer></div1>
<div1 type="epistola"><head n="DLXVIII">DLXVIII</head>
<opener><salute>AL SIGNORE AGOSTO D'ADDA</salute></opener>
<p>Vi mando un quadro, in cui è la imagine in figura di Caterina santa. Di Rafaello da Urbino è tale opra: di colui, dico, che per sempre sarà famoso nel mondo. Io l'avevo destinata a la reina di Francia; ma, conoscendovi ne l'animo da quanto nel cuore sia un re, a voi lo dono e presento. Ma da che nasce da la mano di pittore più che divino, andatevene compiacendo nel modo ch'io mi vado godendo del ciò che mi mandaste a donar l'altro giorno.</p>
<closer><dateline>Di agosto, in Vinezia, 1550.</dateline></closer></div1>
<div1 type="epistola"><head n="DLXIX">DLXIX</head>
<opener><salute>AL CAMAIANI</salute></opener>
<p>Signor Pietro da bene, sogni mi son paruti l'allegrezze dei cui piaceri va godendo il mio animo, tuttavia che le dolcissime lettere vostre io ricevo. Peroché non avendo inteso altro, in tre spacci, quasi che transformo la verità del certo esservi in grazia nel dubbio che, qual vi sono a cuore, non mi amiate. Conciosia che la sete cresce e non iscema quando, nel più bello del gustar la bevanda, ci si toglie la coppa di mano. Ma perché dei negozii, che a pena vi lasciano ricordar di voi stesso, è la colpa, in mentre apresso di me medesimo vi scuso, due medaglie di rame e di argento, coniate con la mia propria effigie, vi mando. Da Lione d'Arezzo, unico in cotal mestiero, viene l'opra; dal suo fare esce sì lodata forma e sì rara. Onde più alterezza si piglia il di me ritratto, per nascer da lo stil di colui che i re, gli imperatori e i pontifici intaglia, che da vertù che in me sia o si vegga. La somma d'ogni cosa si è che vi prego (poi che gli avrete basciati i piedi in mio nome) a farne un presente al gran Giulio. Aciò la di lui Santitade pur dica che anche dei servi suoi minimi ardisce di far memoria, la fama. E caso che la benigna mansuetudine de la real natura che 'l move si degni per mezo vostro accettarle, chieggole una de le sue in iscambio. Ché, ottenendola nel modo ch'io spero per sorte, portarolla al collo come reliquia consacrata in l'altare che di sé faragli il mio petto per sempre.</p>
<closer><dateline>Di agosto, in Vinezia, 1550.</dateline></closer></div1>
<div1 type="epistola"><head n="DLXX">DLXX</head>
<opener><salute>AL MAGNIFICO BALDI</salute></opener>
<p>So bene, clarissimo messer Francesco, che direte nel ricever di questa: “Ci mancavano impacci? Aviamo altro da fare”, dandovi cagione di così dire non la natura de la Signoria Vostra benigna, ma la ingratitudine de lo ignorante mio costume villano. I cui uffici mancano tuttavia a quello che gli è ognora di debito, e sempre osservano con lo avvertimento ciò che onore gli saria lo scordarselo di continuo. Ma a chi debbo io mandar lettre, a voi non le mandando? A chi scrivere, a voi non scrivendo? E a chi tuttavia offerirmi, a voi non offerendomi? Certo, che a me conviensi ciò fare per i molti oblighi che tengo con la bontà de la magnificenzia vostra in più conti. Ma del non l'aver fatto, ne chieggo perdono, e del voler farlo, ve 'l giuro. Sì che, padrone caro, cancellimi la cortese di voi gentilezza l'errore; e caso che pur me ne voglia punire, sia il gastigo il favore che merita che gli facciate la ragione, ch'a voi, giustissimo podestà di Mestre, chiede il degno, lo illustre e il gran pittor Tiziano: dei meriti vostri tanto divoto, quanto che io, se non più. Giovanni, suo nipote, v'esporrà la causa che lo move a ricorrervi innanzi umilmente. Per il che supplico la prestanzia de la nobiltà, che davvi e promette gradi e mantienvigli, a usargli una di quelle sorti d'umanità con che solete consolare i servitori vostri e gli amici, onorando la vertù, concessagli da Dio per ornamento de le sue chiese e del re, isforzando la malignità dei di lui debitori a sodisfarlo de le cose per loro onestade dovute. La qual sì lecita grazia ottenendo, vendovelo per ischiavo in persona. Onde la medesima autorità, che hanno i vostri cenni in me proprio, avranno anche in lui stesso.</p>
<closer><dateline>Di agosto, in Vinezia, 1550.</dateline></closer></div1>
<div1 type="epistola"><head n="DLXXI">DLXXI</head>
<opener><salute>AL PODESTÀ DI TREVIGI</salute></opener>
<p>Il dono dei gambari e il presente de la carta: l'uno e l'altro, padron magnifico, per grazia de la clarissima Signoria Vostra mandatimi, mi son stati cari come si veggon esser grati, dopo i saluti dolci, quegli abracciamenti amorevoli che, ne la maniera che stringono il collo ne l'atto, legano anco le viscere col nodo de lo affetto in lo intrinsico. La riverenzia, ch'io porto a le cotante vertù vostre e ai meriti, mi sforzano a dire quel tanto ch'io sono obligato a fare, e lo faccio continuamente con l'animo. Il quale, circa il bugiardo ottenere de le promesse, al singular Morosini Marcantonio dimostra invero il contrario. È certo che potrei dar la colpa del fallo, in mia scusa, a lo avervi già detto in la penna che Tiziano, la Zaffetta e l'Aretino verebben costì a basciarvi la mano, e ben presto. Caso mo, io vi aggiunsi, che si convenga a l'uom savio prestar fede a le parole d'un pittore da senno, d'un poeta da tanto e d'una cortigiana da vero. Onde voi, non men prudente che dotto, devreste istupirvene in tutto, in cambio di alterarvene alquanto. Avenga che il non osservar punto del ciò, che simili genti promettono, è più di lor natura che non si vede di lor costume il mancamento di qualunque se gli crede parola. Non nego che, oltra ragion sì fatta, bastarebbe in escusazion di noi tre allegare la indisposizione di madonna Angela, le opere in cui si studia il Vecellio e le cure che travaglian me sempre. Il che testimonia, tra le altre, la figliuola che ho mandata in Urbino a marito con la dota dei mille ducati in contanti; oltra di ciò, è successo nel seggio di Pietro un pontefice che pensa trasferirmi in sua corte. E la fama de lo amarmi da servo è sì nota, che non pur l'uffizio di che mi è suto largo il chiarisce, ma dammi di beni assai e molto maggiore speranza. Benché non lasciarei per briga alcuna il venire, secondo che debbo, a inchinarvi; se potessi mancare al quinto de le mie Lettre volume, che bisogna che, in mentre si stampa, il corregga. Ma non sì presto è fornito, che a voi me ne vengo ben ratto.</p>
<closer><dateline>Di agosto, in Vinezia, 1550.</dateline></closer></div1>
<div1 type="epistola"><head n="DLXXII">DLXXII</head>
<opener><salute>AL PADOVANO</salute></opener>
<p>Quante laude meriterebbe che se gli desse la sorte, se gli impacci che avete voi, reale uomo, tempestassero l'animo di qualche plebeo principe, e i commodi che felicitano lui consolassero il cuore vostro che 'l merita. Questo dico, sì come parmi d'aver detto altre volte in proposito de la liberalissima di voi natura, la quale vi fa splendido in modo che, pur che ve ne mova un cenno, più che non vi resta donate. Il che si confà tanto con la complessione ch'io tengo, che bisogna che vi ami come amo me stesso. Il che faccio con lo affetto di tutto quel contento, che sempre veggo in voi, in qualunque cosa vi richiesi mai ottenendola. Onde l'ultima cortesia dei tarocchi mandatimi si può connumerare per dono prima ottenuto che chiesto. Certo che l'opra loro è artificiosa e bella molto: il che mi è suto caro per sodisfazione de lo imbasciador d'Urbino, a cui ne ho fatto un presente, a ciò trapassi il tempo essercitandogli adesso che il male, che ce lo voleva tòrre, l'ha lasciato. Che in quanto a me, non ch'io giuochi, non posso stare a vedere niuno che tenga in mano le carte. Ora io non vi ringrazio di tali, perché sto aspettando che mi venga occasione di compiacervi in altro che in parole tessute con tersi detti in l'inchiostro.</p>
<closer><dateline>Di agosto, in Vinezia, 1550.</dateline></closer></div1>
<div1 type="epistola"><head n="DLXXIII">DLXXIII</head>
<opener><salute>AL CAMAIANI</salute></opener>
<p>Al gran caldo, ai molti negozii e al nulla avere da dirmi, do io la colpa del vostro non mi scriver più nulla. L'ultime che vi ho mandate portarono seco due medaglie nel cui bronzo e argento è la mia effigie coniata. Onde mi piacerebbe intender del lor ricapito a pieno: e anco mi sarà caro sapere se in mano evvi pervenuto il ciò che scrivo al cardinal di Monte al presente. Del che non vi sia a sdegno avvisarmi, o reverendo signor Pietro amantissimo.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXIV">DLXXIV</head>
<opener><salute>A TIZIANO E AL SANSOVINO</salute></opener>
<p>Se più che ragione si potesse avere nei torti che i giovenili andari fanno ai padri i figliuoli, a voi due dar si potria senza dubbio, tale e sì fatto è il procedere di Pomponio e di Francesco. Per il che il pane non che i commodi invero devreste negargli, e ben presto. Ma quando sia che vogliamo un poco pensare al ciò che da noi si facesse in quegli anni, se gli perdonaranno gli errori ridendone; dandogli cento per uno, in sodisfazione dei loro piaceri e contenti, non restando però voi due di ritornar giovani per mezo del darvi un buon tempo in vecchiezza, ispendendo e vestendo amorosamente in odori. Imperoché incomparabile è la pazzia di colui che procura le cose del suo erede con ansia, negando ciascuna commoditade a se medesimo, a ciò che poi la gran facultà ti faccia odioso agli amici, ai parenti e a Dio.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXV">DLXXV</head>
<opener><salute>AL DONI</salute></opener>
<p>De le due catene mandatevi l'una dopo l'altra dal Cavriola e dal Gavardo, signori gentiluomini in Brescia, mi rallegro e consolo, in dispregio di quel principe che per mia modestia non mentovo. Dico bene che non è mercatante che non faccia talvolta tregua con la liberalità, ma la di lui Eccellenza miserrima gli muove contra l'armi de l'avarizia d'ogni ora. Sì che ai pari de le sopradette cortesi persone si debbano dedicare i libri dai dotti, imperò che, per saper essi che la magnificenzia vera consiste nel donar sempre, continuamente ai vertuosi donano, in disonore parlo di quei gran maestri, che disperano le virtù con le promesse. Del che io (che sono a me scarso e agli amici prodigo) ne impongo così strana penitenzia ai lor nomi, che il non aver gli saria meglio per certo.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXVI">DLXXVI</head>
<opener><salute>AL MEDESIMO</salute></opener>
<p>Ditemi, messer Franco eccellente: “Chi è più grande del sole? E se bene è tale, comporta che ogni piccol nuvol l'abbagli? Imperoché a la fine lor si convertono in nulla ed egli risplende nel tutto”. Sì che lasciamoci, senza pigliarne isdegno, ottenebrar dai fumi de la invidia, le cui ansie ne l'ultimo dileguano in niente quel tanto che più poter si presume.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXVII">DLXXVII</head>
<opener><salute>AL MARCOLINO</salute></opener>
<p>Compar messer Francesco, io, che nel sentir lodarmi, me ne rallegro più nel cuor che nel viso, ho sommamente caro la lode che si dà a la lettera da me scritta al fortunatissimo Innocenzio, cardinale di Monte. Benché né di quella né de l'altre mie non è da meravigliarsene punto, imperoché tutte le cose, ch'escono da l'ingegno di coloro che seguitano la natura, sono eleganti e facili; come anco si veggano intrigate e difficili quelle composizioni che si ritranno da l'arte. Sì che attendiam pure a seguitare noi stessi, senza non mai imitare i pedanti, conciosia ch'essi si mostrano dotti per la openion che tengano di loro i fanciulli, e io mi veggo esser saputa per la testimonianza che ne fanno i miei scritti. Ora, da che nessun giorno è lungo a chi si essercita in bene, corti mi son parsi i dì de la state che passa, sì gli aviamo spesi in buone opere.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXVIII">DLXXVIII</head>
<opener><salute>A MESSER POMPONIO VECELLIO</salute></opener>
<p>E gli è la verità che la vecchiezza è favola de la gioventù: come anco non è menzogna che la gioventù sia storia de la vecchiezza. Onde, nel modo che quella si ride di ciò che devria piangere, così questa va piangendo di ciò che si devrebbe ridere. Io entro in cotal proposito in conto del farsi beffe un par vostro de le amonizioni che gli fanno un mio simile. Ecco a me il di voi padre iersera, eccomelo in casa, dico; ma con tanta angustia ne l'animo, che quel ch'ei pativa io pativo. E tutto vien dal vivere che il sì grande uomo vorria che si mutasse in vostro essere. Certo la vita vostra si confà con il caso d'una comedia, i cui andari non si guardano nel quanto durano da chi li ascolta, ma al come son ben recitati in la scena. Or, perché la pena del fallire è la emenda che si dà al fallo, retiratevi un poco appresso al vostro intelletto sì bello che, se lo andaste essercitando in gli studi, vedrestevi al par d'ogni altro intra i dotti. Non è onesto che la facultà sì degna, che si hanno procacciata, in virtù del pennello, le fatiche, le saviezze e i viaggi di Tiziano, si getti via nei piaceri. Anzi di vostra laude sarebbe accrescerla e moltiplicarla nel doppio. Sì che ritornate ai libri, lasciando le lascivie da parte; e vengavi a noia il vedervi marcire ne l'ozio: avvenga che le sue pigrizie ingenerano la lussuria. Leggete gli altrui poemi in le carte: imperoché il leggere nutrica lo ingegno; e s'avviene che sia confuso, il ristora; componetevi nel procedere in ciascuna cosa commendabile, in modo che le persone vi abbino più tosto invidia in la reputazione, che pietade nel biasimo. Non è dubbio che uno, che non sa pigliar di se stesso partito, in mentre si sente proverbiare da la propria conscienza e da l'animo, è simile a un corpo infermo; il quale tiene una corta pigrizia, dentro ai nervi, una senza punto di fatica istracchezza, un triemito corrente in le membra e uno isbadigliar così spesso che si crede morirsi vivendo. Or quando sia che vogliate ritornar de la sorte, ch'io vi desidero e bramo, e che voi sapete e devete, importunarò di maniera il compare che i miei prieghi fervidi vinceranno non che la sua ostinazione, ma il giuramento. Onde ripatriarete in quel suo cuore, del quale vi hanno isbandito gli errori.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXIX">DLXXIX</head>
<opener><salute>A MESSER ENEA DA PARMA</salute></opener>
<p>Io mandovi, figliuol mio, la lettra, ricercatami da voi, a monsignor d'Arasse; e perché lo andarvene di domattina non vuole che più per adesso vi vegga, l'amor che vi porto da padre mi muove a dirvi in tal poliza che il tacere de lo imperadore è maestro del parlar d'altrui. Sì che imparate da quello il quanto, il che e il come deviate con Sua Maestà scior la lingua. E quando pur vi paia di vostro benefizio il dir molto, fate che in ciò apra la bocca il ritratto che gli portate e la stampa: ché invero egli vi sarà buon agente nel tutto.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXX">DLXXX</head>
<opener><salute>AL DONI</salute></opener>
<p>Non vi scordi, in qualche conveniente proposito, di commemorare nei vostri opuscoli il come chi ben si sa è sì superbo che tanto si sdegna in gara de l'odio, che altri gli mostra quando si gloria de l'amore che pur troppo porta a se stesso. Egli è certo che io non mi curo del ciò che parla di me. Ma ben m'increscerebbe che un vostro pari ne tacesse. Ma sapete voi chi simigliano i simili al valente uomo recitante i detti d'altri in sentenzie? Un di coloro che annovera i denari d'altri ad altrui; o per dir meglio si agguaglia ad alcun di quei fanciulli, il qual corre per veder così fare i compagni, e sì come prima casca che giunga al termine; così questi, inanzi che forniscano le cominciate opre, si vituperano. Or, lasciandolo col “buon dì” e “buono anno” rallegromi dei presenti che in voi moltiplicano i gran maestri. Ed è pur vero ch'eglino, nel sentir mordere dai denti de le penne il lor nome, si portano inverso dei poeti nel modo che si dimostrano con i figliuoli le balie. Le quali gli fanno star queti con il dargli diverse cose in le mani; ché, infine de le fini, dove è vergogna è paura. E perché non è infamia il confessare la povertade, ma è ben vituperio il non saper fuggir d'esser povero; laudo me, come voi, da che ci confrontiamo nel publicar chi noi siamo e nel mantenerci in buon credito sempre. Sì che attenda a lontanarsi da la malitia ciascuno; ché, chi ciò fa, si appressa a Dio tuttavia.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXI">DLXXXI</head>
<opener><salute>A MASTRO PIERO</salute></opener>
<p>Che voi l'altra sera recaste in istupore Tiziano, il Sansovino, lo Anichino (mirabili spiriti nei marmi, nei colori e negli intagli) non è maraviglia; da che io, che de la profession vostra sono, andai più là che in estasi e più su che in gloria. De la penna di Dante, e non di bocca di voi, galigaro, possono dirsi sì belle rime, in versi sì alti che sentendogli anco il Petrarca gli lodarebbe da senno. Ma o Piceno, o Sasso, o Calmeta, o Cittadino, ove sète? Infine bisogna affermare per felicità il vostro esservene andati ne l'altra vita per tempo. Conciosia che a Roma un sellaio, a Padova un calzettaio e a Vinezia un berrettaio (con la giunta di voi, divinissimo, e nel pensarci e improviso) farebbevi gettar le penne, le carte e gli inchiostri nel fuoco, nel fango e nel cesso. Io, per me, ben ne vado, da che sono me proporio, e non altri. Or vengavi voglia di lasciarvi godere assai volte; perché le poche causarieno il venir io a trovarvi a bottega: stando a orecchie tese, per imparare ciò che non si trova nei libri, ma la di voi fantasia ce lo insegna. Sì che male aggia la povertà che non vi toglie da le forme e dai cuoi, dandovi al comporre opre e volumi; anzi bene abbia lo essercizio che voi fate cantando, ché invero il commodo converte la vertude nel vizio. Cuscite dunque, e tagliate pianelle e scarpe a l'usanza; ché più vale un verso d'un par vostro in vulgare che mille d'un pedante in latino.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXII">DLXXXII</head>
<opener><salute>AL FABRINI</salute></opener>
<p>Confesso che, con questa ultima, tre sono state le lettre da la benivolenzia vostra a me di voi fratello e padre, mandatemi. Ma non saprei che altro dirmi, circa il non avervi risposto a la prima, che dar la colpa a la poca fidanza che debbon tenere i vertuosi nei grandi. Il conoscerlo in mio malgrado per prova, causa in me una certa tacita rabbia, che senza mostrarlo mi affligge. Ma da che uno, ch'è via menato da l'acqua, si attacca a ogni sorte di spini, non dee restar l'uomo in necessità di tentare ogni cosa che potrebbe cavarlo di stento, volendo. E perché, sì come nel variar de le stagioni, il giorno dà a la notte e la notte al giorno tutte quelle ore che gli toglie il corso del sole, così la vertù e la prudenzia ci rende a la fine ciò che ci toglie e ritoglieci il girar de la fortuna e del caso. Ma ecco che, in mentre questa vi scrivo, che mi si porta a mostrare il ritratto del duca di Fiorenza in bel gesto. La viva forma del quale tiene in sé una sì severa e benigna maestà in la presenza che non meno rallegra i buoni che il mirano, che si spaventi gli erranti che il guardano. Onde può molto bene essere che la pia indole sua consoli voi, uomo di approvata dottrina e bontade. Or, perché i prieghi frequenti vincano le deliberazioni ostinate, non si manchi di carte a Sua Eccellenza continue. Imperoché ben potete ispenderne cinque, sei e sette anco: avendoci spesi i volumi, sì degni e sì grandi. Vi offerirei il mezo mio in tal fatto; ma egli è di sì nulla autoritade, o sì poca, che lasciarlo da parte è il meglio. Il che mi rincresce di modo che me ne vergogno per certo.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXIII">DLXXXIII</head>
<opener><salute>AL SANSOVINO</salute></opener>
<p>Messer Iacopo fratello, il rispetto, che invero ho avuto in quello che devevo a voi e a Tiziano, si debbe incolpar da tutti due circa il non vi fare intendere che Virginia era con meco a cena l'altra sera. Io non pur non ve ne feci motto, ma mi guardai in tutto che voi né 'l compare no 'l sapeste. E ciò mi consigliò l'amore ch'io porto a la età purtroppo inanzi de l'uno e dell'altro. Per la qual cosa è mercede, prudenzia e debito il tenerla riguardata dagli incitamenti libidinosi. Ché, se bene i moti venerei più non vi pongano in tentazione, la di lei bellezza è cotanta che commuove nel desiderio di fruirla fino a la continenzia. Tal che si può simigliare a la delicatezza di quei cibi che a la volontà del godergli commovano non pure i digiuni, ma isforzano a mangiarne né più né meno i levati alora alora da tavola. Sì che, non che iscusa e perdono, ringraziamento e laude ne merto.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXIV">DLXXXIV</head>
<opener><salute>AL DONI</salute></opener>
<p>Hanno, messer Francesco mio, per certo poco discorso quegli che vantano il tòrre le cose altrui per una perfezion di sapere nel giudizio; imperoché non è legge alcuna che approvi la facultà di colui per eredità di costui. E quando pure si avesse a laudare chi 'l fa, sì fatta laude diasi a me. Conciosia che io più di nessuno, o al par d'ogni altro almeno, potrei usurpare le sentenzie e i bei detti a qualunque mai ne fece e ne disse, ch'essendo mie tutte le cose pertitienti a la verità, rubarei me stesso e non loro. Circa mo il contrasto che si fa de la natura e de l'arte, ogni pedante disputane e veruno, di ciò che approva, s'intende. Questo dico, perché l'artifizio vero è quel che nasce dal naturalmente vivace in la penna, e non quello che si ritrae da lo studio nei libri, ché senza forse la natura è simile a una vite carica di grappoli d'uva, e l'arte prodotta da lei il palo che la sostiene: nel conto de lo scribere <foreign lang="lat">clericolis paro doctrinale novellis</foreign>.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXV">DLXXXV</head>
<opener><salute>AL SIGNOR SCIPIO COSTANZO</salute></opener>
<p>Il presente de le eccellenti come belle pesche (fattomi da voi, sì fuor di modo cortese, che parete de la cortesia inventore), le così buone e dolci frutta sonomi sute care de la sorte che mi fur sempre i molti da voi usatemi doni per altri tempi e sì spesso. Ma sopra qualunque cosa mi poteste appresentar per cara, per grande e per degna, tal saria l'operar sì, con il magnifico signor Marcantonio Morisini, costì di Trevigi podestade clarissimo, a perdonarmi lo indugio ch'io metto a venirgli a far riverenza, insieme con Tiziano, suo servidore e compar mio. Ma perché l'umanità e la mansuetudine a chi è, come lui, mansueto e umano, non è men cara l'usarla che averla, poca fatica saravvi in far che si depenni l'errore. Certo ch'io riverisco e osservo il sì da ben gentiluomo: imperoché, oltra la eccellenza del sapere ciò che nei reggimenti de le cittadi apartiensi, egli è ne la filosofia singulare, il cui studio lo fa ne le operazioni dove si applica, vivo, mobile e destro: ella gli dà l'impeto e la virilità, per il che si essercita; e appresso di ciò gli ha permesso il giudizio che gli mostra l'utile, soggiungendogli la elezione del conoscer l'onesto; hagli dipoi largito la prudenzia, e congiuntola con la grandezza de l'animo e con la piacevolezza del cuore. Onde, per mezo di così chiare parti e sì alte, si fa glorioso, si mostra divino e diventa immortale.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXVI">DLXXXVI</head>
<opener><salute>AL COCCIO</salute></opener>
<p>Da che nel ragionamento che teneste l'altrieri, circa la poesia e la pittura, ci dice sopra ognuno la sua, pare anco a me di risolvere che la pittura è una natura che tace, e la poesia un natural che favella. “Se il mio nel diffinir l'una cosa e l'altra vi piace, piacemi; caso che no, vostro danno”, dissi poco fa io a un ganimede, che ne lo rammorbar fino a se stesso col muschio, ebbe per sdegno il mio provargli che gli odori sono amici de la gola e de la lascivia, imperoché incitano il cibo e la lussuria in mal pro.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXVII">DLXXXVII</head>
<opener><salute>AL COMPARE</salute></opener>
<p>Datevi di grazia pace nel prevaricar del figliuol vostro in palese, imperoché gran parte di quei peccati si toglie, se avviene che il peccatore tenga dinanzi al peccar suo qualche testimonio evidente. Conciosia che, pensandoci poi da se stesso, rivolge l'animo a quella conscienza, la quale in vertù propria gli fa santa la volontà e la mente. Ma beato è colui che non solo emenda gli errori presenti, ma ancora i pensieri che gli imagina; e felice quello che ha dolce la intenzione e rimessa.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DLXXXVIII">DLXXXVIII</head>
<opener><salute>A LO IMBASCIATOR DI MANTOVA</salute></opener>
<p>Con la dolcezza de la natural bontade vostra, signor Benedetto Agnello, ho fornito di render soave la mia: massimamente nel fatto de la famiglia trascurata, ch'io tengo. Onde converto in risa lo sdegno, nel vedermi servire a caso e a stento: imperoché è meglio far quella peggiore con la pacienzia e con la modestia, che cruciar se stesso con il rancore e con l'ira. Ché senza dubbio a la fine, più la coregge il perdono che il gastigo. Mi è parso di mandarvi cotal prudente cosa in iscritta, acciò fate dargli occhiata da la terribiltà di colui che, per ogni inchino che manchi a l'obligo che hanno di arciadorarlo i suoi servi, con gli sguardi gli lacera e con le grida spaventagli; per credersi forse di acquistar fama di eroe e di esser decantato in istorie. Sì che spettatici doman da sera, imperoché Tiziano, il Sansovino, l'abate Vassallo e io verremo a cena con voi, senza forse.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DIXC">DIXC</head>
<opener><salute>A MONSIGNOR DI SERRES</salute></opener>
<p>Sapete voi, caro figliuolo, chi mi pare che somigli il caso, in mentre si piglia piacere, nel fatto del non volere che stiamo in casa quando voi venite a la mia per veder me, e io vengo a la vostra per veder voi? Uno di quei ceretani che burla le turbe con la trama del che la è drento e ch'ella è fore. Ma ecco che vi scrivo questa, per suo dispetto non vo' dire (imperoché la sorte sua ruffiana la torrebbe a lo aportatore o di mano o di seno) a ciò che medesimamente noi ci desperassimo circa il non saper nuova del come si stia l'uno e l'altro; ma guardici Iddio da peggior disgrazia per sempre; ché, in quanto a cotal ciancia, il desiderio che aviamo di abbracciarne tutti due, in un tratto, verrà al <foreign lang="lat">quia</foreign>, mercé de la porchetta, pingua e lattea, che invitavi lunedì sera a cena, come anco ha invitato Tiziano, il Sansovino, vostri e miei al solito. Sì che venite senza la Manolessa non già, imperoché l'angelica madonna (dal cui bianco petto spirano i gigli, dal cui dolce riso splendono le grazie, e dai cui sereni occhi piovono gli amori) sarà al nostro bere e al nostro mangiare l'ambrosia e il nettare, che ci porgerà con molte riverenze e inchini quella sua piacevolezza in parlare che apre le borse, tira a sé i cuori e fa schiave le libertà. Così giurano i chietini, i luterani e i cristianissimi, e però venite con essa e con altri; ché, in premio del vostro degnarsi a venire, promettovi la lettra al Morviglieri: personaggio che merita d'esser commemorato nel libro dove si notano le bontà, che da la grazia di Dio ricevano nel venirsene al mondo l'anime degli uomini, nel modo ch'è lui e buono e onesto e giusto. Onde hassene portato un gran tesoro in Francia: portandosene, come se ne porta la universale benivolenzia, di tutta questa santissima veneziana repubblica. La cui partenza sopporta l'animo del suo perpetuo senato, per essergli successo in iscambio Odetto, non di minore antivedere e prestanzia del buon monsignor Nansao, di lui antecessore e parente. Ma, de l'aver io convertito la materia del mio cominciar leggieri in suggetto d'una fine grave, diasene la colpa non al poco di me giudizio, ma a la molta divozione ch'io tengo inverso dei costumi e de le virtù del sì reale uomo e sì degno; tal che bisogna (per ch'egli è forza) che ci transferiamo dinanzi a la signora Livia, comar mia e padrona, a ciò mi si consoli il cuore; ragionandone con ogni intrinsico affetto in tra noi, ché, se nulla mancasse al ragionamento ch'io amo, aggiungeravvelo la di me figliozza Virginia, la quale, per un gran dono di natura, tiene una sì splendida e graziosa onestade nel viso che rallegra con la bellezza e con gli occhi qualunque contemplala con tacita modestia e la guarda.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DXC">DXC</head>
<opener><salute>AL CAORLINO</salute></opener>
<p>Messer Luigi, compare; piacemi che, in disonore de la fortuna che a gran torto vi ha tolto la facultà e non l'ingegno, imponete i figliuoli al mestiero; e oltra il piacermi, ve ne laudo. Imperoché l'arti sono ricchezze de la povertà, onde chi l'essercita non ha nulla, e possede assai.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DXCI">DXCI</head>
<opener><salute>AL TROMBONCINO</salute></opener>
<p>Ipolito figliuol mio, e de l'armonia de le corde spirito, dite a coloro che mi biasimano, perch'io laudo alcuno che d'essere commendato non merita, che invero non si accorgano qualmente non si comprende in la lode colui che in mirabile disegno è ritratto da Tiziano nel vivo: ma esso pittore celeberrimo, che l'opra ha fatto, si ammira.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DXCII">DXCII</head>
<opener><salute>AL DANESE</salute></opener>
<p>Ho caro, e me lo attribuisco a laude, il biasimo che mi si diede pur ieri, circa l'avere in costume e in natura di più tosto onorare altri che cercar d'essere onorato d'altrui. Imperoché l'alterezza de l'una cosa genera invidia e odio, e l'umanità de l'altra produce carità e grazia. Sì che taccia l'ignoranza, e ravveggasi.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DXCIII">DXCIII</head>
<opener><salute>AL MEDESIMO</salute></opener>
<p>Quei tali che iersera, mentre ragionando di Tiziano, del Sansovino e di me, istupissino de la carnale di noi tre amicizia, circa ciò hannoci laudato a caso, ché se avessero penetrato col giudizio nel fatto de la ragione, ci commendavano come fratelli, lasciando la maraviglia da parte. Imperoché la controversia degli animi nasce tra coloro ch'essercitano le vertù in un medesimo studio, e la conformità è nel numero di quegli che sono differenti ne la professione. Sì che siamo per sempre essere d'uno istesso volere, in bontade.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DXCIV">DXCIV</head>
<opener><salute>AL COCCIO</salute></opener>
<p>Messer Francesco dottissimo ne lo idioma latino e nel greco, del vostro rallegrarvi, oltra l'essere successo in pontifice Giulio terzo, aretino, del ritrovarsi di cotal medesima città: Lione che sa sculpirlo, Giorgio che può ritrarlo, e io poco meno che bastante a discriverlo; ve ne rendo grazie, per me solo e per lor due, anzi per contro di tutti tre in un tratto. Imperoché eglino mi tengano in padre, e io i sì fatti in figliuoli, benché non mi è nuovo e non mi maraviglio che di ciò sentiate la consolazion che si vede. Avvenga che Arezzo (madre de gli ingegni, dice Livio), quasi come a noi, èvvi patria. Sì che la letizia dal cuor vostro, sentita in gloria de l'una cosa e de l'altra, anco in voi stesso risulta.</p>
<closer><dateline>Di settembre, in Vinezia, 1550.</dateline></closer></div1>
<div1 type="epistola"><head n="DXCV">DXCV</head>
<opener><salute>AL DECANO DEI CAMERIERI DEL PAPA</salute></opener>
<p>Per ben sapere il reverendo signor Pier Giovanni che, se pur l'uomo, contaminato dal non poter più, manca di sodisfare al creditore il debito, che l'obliga a dargli ciò che gli debbe al suo tempo, non è che, rendendo lo accatto quando egli ha il modo e che può, il lecito de la scusa non lo affermi per diritta persona e leale. Io uso simile comparazione in proposito del non mai avervi ristituita la somma di quei cortesi saluti, di cui piacquevi di consolarne il mio animo per bocca di Tiziano, sì acuto emulo de la natura in le imagini, che le dà spirto e fa vive. Io fino adesso ho indugiato al ciò che vi devevo anni e anni per ricompensarvigli, qual ve gli ricompenso al presente, con l'onestà de l'usura che ora d'inchiostro sì moderata carità vi sborsa. I cui affetti, in voce di parole sommesse, vi pregano a perdonarmi lo indugio, in grado de la fraterna tra noi contratta amistade in sul ponte Sant'Angelo quando voi a cavallo e io in piedi (essendo a la ferrata Leone) parlammo sì a lungo in dolcezza. E se pur vi pare che ciò a la venia non basti, ve ne supplico per quella di benignità grazia che tiene col massimo nostro signore la servitù vostra in la corte, né, prevalendo le predette due cose in tal conto, ve ne scongiura la terza, la quale consiste in la divozione ch'io porto al pontifice Giulio, sì santo che, oltra che il cuore suo non travia in opra alcuna che appartenga al culto de la Chiesa e a l'anima, non si vede mente nessuna di re che lo agguagli nel caso del reggimento e dei popoli; e quello anco che al nome gli dà l'incenso de la gloria, col terribile de la laude, è che il di lui religioso favore tira a sé ciascuno che fa segno di catolica onestà e vertù, non guardando a le condizioni di bassa nativitade né d'alta. Per il che io solo attendo al pensare come possa esprimere parte de le qualità sue senza pari. Ma perché si vegga che lo ingegno che adopro è pur di qualche sustanzia in se stesso, lo testimonio con il miracolo che i miei scritti hanno fatto nel maturo giudizio del riverito don Girolamo Spes, il qual giovane è di sì candida bontade in la mente, che gli è innocenzia l'errore. Egli, illustre e per creanza e per linea, nel porgersigli l'una de le mie lettere a Cesare, rallegrandomi con la Maestade Sua de l'essere assunto Giulio terzo in pontifice, e nel ricever l'altra a Monte in applauso del fatale di lui successo al cappello, converse l'ansia de la volontà, che lo traeva a Napoli, ne lo affetto del desiderio, che l'ha condotto a Vinezia. Qui s'è il prestante cavalier transferito, per credersi invero più tosto con l'amorevolezze usurpar me (che il papa, ch'egli serve, adoro), che per parergli ch'io sia degno che qua venisse a conoscermi. Benché lo spettacolo di questa aurea cittade magna gli ha renduto in mille modi quel tanto che gli tolse di subito il mio diminuirmi con la presenzia la fama. In cotal mentre la sua conversazione è sì affabile e la sua maniera è sì dolce, che ognuno l'onora e corteggia, come cosa di Nostro Signore e di stima. Ond'io, che l'amo di cuore <foreign lang="lat">et converso</foreign>, vorrei che stessimo insieme gran tempo e che da me si partisse domani. Avvegna che, qui stando, intratengomi con seco in persona, e nel costì tornarsene, intratterommici medesimamente con l'animo. Perché son certo che in la sua lingua veridica vedrassi la imagine de lo in che guisa umil servo del gran pastore io m'intitolo. Il che so io che vi sarò grato, come a me caro il vostro essere.</p>
<closer><dateline>D'ottobre, in Vinezia, 1550.</dateline></closer></div1>
<div1 type="epistola"><head n="DXCVI">DXCVI</head>
<opener><salute>A GIORGIO, PITTORE</salute></opener>
<p>Egli è tale, in tutte le sorti di qualità, che si convengano a un nobile e ben creato giovane, il vostro messer Rafaello, che il mio animo ha in modo posto in compromessa l'amore che vi porta da padre, ch'io non so chi più mi sia figliuolo, il Vasaro o il Grisello. Benché mi risolvo nel cuore ad amarvi egualmente in lo intrinsico. Imperoché nel riguardar col pensier l'uno e l'altro, in tutti due compartisco la carità de la benivolenzia in l'affetto. Sì che ognun di voi mi comandi e dispona.</p>
<closer><dateline>Di ottobre, in Vinezia, 1550.</dateline></closer></div1>
<div1 type="epistola"><head n="DXCVII">DXCVII</head>
<opener><salute>AL CAMAIANI</salute></opener>
<p>Vista de la mia effigie in bronzo e in argento isculpita è stata la pia benignità di papa Giulio in degnarsi non pure in le due medaglie guardarla, ma (quasi che in lei fusse il merito) in conto d'un bel presente accettarla. Del che ringrazio la di lui somma beatitudine quel poco o assai di memoria che dee nel mondo prescrivermi al nome la vertù datami da la natura e da Dio.</p>
<closer><dateline>Di ottobre, in Vinezia, 1550.</dateline></closer></div1>
<div1 type="epistola"><head n="DXCVIII">DXCVIII</head>
<opener><salute>A LO ALBERTI</salute></opener>
<p>Per esser noi ne la benivolenzia una cosa istessa in l'affetto, è da credere che, sì come voi sète certo che il vostro scrivermi mi è suto grato da vero, che così son chiaro io che il di me rispondervi caro vi debba esser da senno. Bastandovi solamente sapere che lo Scarlatti Francesco e il Griselli Rafaello, giovani fiorentini e prestanti, per veder me e Venezia non se ne tornino a Roma iscontenti. Imperoché al dove ha lor mancato la mia condizione minima, si hanno visto supplire da la sua grandezza istupenda. Sì che dativi in sanitade buon tempo.</p>
<closer><dateline>Di ottobre, in Vinezia, 1550.</dateline></closer></div1>
<div1 type="epistola"><head n="DIC">DIC</head>
<opener><salute>AL SIGNOR CONSTANTE D'ADDA</salute></opener>
<p>Potria molto bene essere che ancora io sapessi mettere insieme alcuna sorte di parole che in lor voce dicessero: “Condogliomi con Vostra Signoria del fine che, pur troppo per tempo, ha fatto quello Agosto amantissimo che, se fusse possibile d'imparare ne l'altro mondo le magnificenzie de le generositadi reali, egli solo le insegnerebbe a quanti cavalieri e gran maestri ci vivano con lo eterno spirito de la immortalitade ne l'anima”. Certo che quasi poca fatica mi saria il dire a voi: “Duolsi il mio cuore circa la perdita del sì onorato fratello e sì ottimo, che Milano in tre secoli non vedranne un tanto illustre nel merto”. Soggiungendo che, non solo chi ha vista di conoscimento in se stesso è obligato a esclamarlo con tutte le viscere in doglia; ma ciascuno instrutto ne lo studio de la penna, in le carte ne dee fare in laudate iscritture memoria. Senza dubbio che, in tale occasion di suggetto, non mi mancarebbe materia parlandone; ma no 'l faccio e no 'l penso: perché a Constante non si convengon ricordi che gli confermino il come, quando ci nascano, e non alora che ci moiano, si devrieno pianger gli uomini. Ben sa egli che la constanzia è di suo uffizio talmente che, se ne manca nel caso di sì perverso sinistro, al nome di se proprio fa ingiuria. Onde, lasciandone a le vertù de l'animo di voi medesimo il carico, vengo (da che sète erede de l'affabile sua graziosa natura), con la umiltà dei cordiali scongiuri, a pregarvi che mi accettiate per vostro, con la istessa di carità gentilezza con che il celebre personaggio e magnanimo per suo già mi tenne e mi volse. E in segno di ciò e in fede degnatevi prendere in dono, per via del Fagnano messer Donato magnifico, il quadro il qual mandavo a colui che appresso a Dio ora stassi suso in ciel tra i beati. Ma, benché io sappi che il presente (prezioso per la eccellenza de lo stile che il dipinse, e sacro per la riverenza de la santa che rappresenta) saravvi caro e in pregio, l'essermene mostrato un segno in due righe terrò in mercede e per grazia.</p>
<closer><dateline>Di ottobre, in Vinezia, 1550.</dateline></closer></div1>
<div1 type="epistola"><head n="DC">DC</head>
<opener><salute>AL COMANDATOR D'ALCANTARA</salute></opener>
<p>Da che la crudeltà de la fortuna mi pone in disperazion la speranza, io, o don Luigi, con parole di natura libera e con le lagrime al viso mi dolgo de lo esservi scordato di me, che sempre portarovvi nel core. Ma come è possibile che voi, capace nel sapere che quella si dee chiamar cosa bella e preclara che si move a giovar a un pellegrino spirito, più non mi volete por mente? Avertite in tal pratica, imperoché offendesi in ciò quel Carlo quinto ch'è perito ne l'armi, intrepido nei pericoli e misericorde ne le vittorie. La Maestade Sua composta d'animo forte e di pensieri cauti e di concetti egregi, viene, nel dimenticarvene, offesa in la mansuetudine e ne la magnificenzia, imperò che non pur si degna leggere ciò che le scrivo; ma, oltra l'onorarmi con laude, mi promette il premio che mi osservarebbe in effetto, se il Davila, illustre per dottrina e per sangue (dal quale in sua fattura dependo) facesse, in gloria de la carità che si dispensa in solevar i caduti, uno di quegli offizii che pur soleva far al buon tempo. Ma, o Antonio da Leva grato, o Antonio da Leva pio, o Antonio da Leva invitto, perché non risusciti tu in tanto di spazio che lo imperator magnanimo ad instanzia de la tua bontade fornisca di aggiungermi un poco più di pane a la fame? Pigli essempio da sì prestante duce il prestantissimo Arasse circa il comportar a se stesso la discortesia di non rispondere a la carta datagli da chi comanda a l'universo, perché mi risponda in suo nome. La qual lettera desidero per tenerla de la mia devozione in reliquia. Deveria la mercé vostra, signore, con ciascun gran maestro in la corte, prima persuadere a levarvi di stento colui che vince tante volte quante si rappresenta al nimico e a la pugna, e poi essortar la reverendissima del figliuol de Granvela Eccellenza a tòrre in mano la penna, e il ciò che gli ha imposto mandarmi. Imperoché il lume perpetuo de la prosapia d'Austria, nel tener conto dei servi imita Dio: l'infinita clemenza del quale compiacesi per bocca degli angeli suoi ministri di salutare gli eremiti nei boschi, riguardando il cuore, e non l'essere. Certo pare che monsignor idolo mio, nel vietar di cotal risposta, presuma dar legge a la circonspetta modestia del monarca; che mentre s'umilia ai miserrimi, sopra le stelle si essalta. Sì che muti proposito lo inviolabile erario dei secreti imperiali: conciosia che a la fine una de le acerbe angustie, che provi ne lo intrinseco chi non ha compassione a la virtù, è il sentirselo rimproverare dal virtuoso: il cui calamo in lo inchiostro è a la prosunzione di chi lo spregia molto peggiore che il folgore in tempesta a le cime de le torri superbe. Or, perché la riprensione causata dal mutuo de l'amore e del debito, e non dal rigido de la vendetta e de l'ira, è un procedere santissimo e ottimo; so che i personaggi da me celebrati in ogni opera, in cambio di privarmi de l'ombra loro con impeto, mi ricoglieranno ne le sue braccia con pace: che in somma è chiaro ch'io non ci vivo a la condizione degli adulatori; i quali fanno simigliare gli adulati a la spezie di quelle fiere che si dimesticano con le carezze, onde poi ubidiscono ai cenni di chi se ne prende piacere. Io senza dubio non mi confaccio a simili: anzi mi sento tuttavia più confermare dal mondo per accerrimo e verace dimonstratore de le virtù e dei vizii. Come si sia, io non voglio fornirmi di disperare nel tutto: perché durarà più la nominanza del mio sapere in futuro, che il fausto de l'altrui felicità in presente. Il favore, che in la grazia dei regnanti ha il servire di chi serve, si agguaglia a la riputazione dei mercanti denarosi, onde il prevalersene d'altri ridonda in quel fumo d'onore che, morti che sono, si vede estinto in un tratto. Adunque voi, mio reffugio, rallegratevi, da che la domestica familiarità vostra con Augusto è nulla al paragone de la notizia che de lo acquisto de la Magna lasciano i di voi annali nei posteri. Or lasciasi andar Iulio Cesare che, traboccato ne l'acque, più stima fece dei suoi <title>Commentari</title> nel caso che di se medesimo in pericolo; e parliamo che dal parerci esser gloriosi solamente nel quanto si scorge negli occhi deriva che i principi si dilettano più dei ritratti dei volti che dei registri dei fatti: come fusse maggiore la importanza de la effigie che la eternità de la memoria. I cuori degli uomini debbono eleggersi per medaglie i magnati, e i libri degli scrittori per istatue. Ché invero chi dipinge e intaglia figura la sembianza de le membra e del corpo, e chi scrive e compone esprime gli affetti de la mente e de l'animo. I simulacri e le tavole permangono nei luoghi stabilitigli in grado; e i volumi e i poemi passano in ogni parte col volo. Quali colossi d'argento e d'oro, non che di bronzo e di marmo, pareggiano i capitoli in cui ho scolpito Iulio papa, Carlo imperadore, Caterina regina e Francescomaria duca? In essi, che hanno il moto col sole, si tondeggiano le linee de le viscere, si rilevano i muscoli de le intenzioni e si distendono i profili degli affetti intrinsechi. Sì che cedano le cose de la vita agli interessi del nome. Ora esclamando concludo che, s'io avessi predicato Cristo nel modo che per me si è laudato Cesare, avrei più tesori in cielo ch'io non ho debiti in terra.</p>
<closer><dateline>Di agosto, in Vinezia, 1551.</dateline></closer></div1>
<div1 type="epistola"><head n="DCI">DCI</head>
<opener><salute>A MESSER FRANCESCO TERZO</salute></opener>
<p>Si vorrebbe che di voi, pittor raro, non uscissero figure eccellenti come sino a la invidia, per così fatta, lauda il ritratto datomi da messer Giovanni in nome di voi che avete non meno amorevolezza ch'ingegno. Egli ha in sé una cotanta efficacia di natura, che pare più tosto in ispirito di persona viva che in colore di donna dipinta. Tiziano, uomo sortito come valente, la comenda e la estolle non altrimente che uscisse de lo stile del figliuolo; e se a me, che son nulla per esser tutto del vero, si può credere, credetemi che il compare mi rispose quando gli dissi, essendo voi qui, che volevo menarvi in casa da lui: “Se da me viene, voglio che alloggi meco, per Dio”. Veramente il far vostro promette pur troppo in sua arte; del che mi rallegro non altrimenti che di cosa propria: è ben vero che mi doglio che il premio (circa la di voi virtù) non corrisponda al merito; ma a poco a poco si ascende in alto. Sarebbono da più che la fortuna i vertuosi, se in un tratto diventassero d'oro e di argento! Siate pur certo che niuna persona d'intelletto notabile perseverò in miseria giamai: attenda pur a la eccellenza del fare chi vuole che gran ben gli succeda. Ecco Lione in felicità signorile non senza intollerabile fatiche di stenti, Tiziano il medesimo. Io per me non cambiarei il mio stato con i danari de l'uno e de l'altro; imperò che meglio di me non vestano, abitano, vivono e son serviti i personaggi di conto. Lo sa il mondo che più dono io, più brigate intertengo, più amici mi trovo, e più onori mi si fanno, che s'io fussi quello che forse sarò e vedrassi, benché sia o non sia quel tanto che mi trovo ne l'essere; ai di voi piaceri è per sempre, talché senza dirvi altro che anco me disponiate, io aspetto.</p>
<closer><dateline>Di agosto, in Vinezia, 1551.</dateline></closer></div1>
<div1 type="epistola"><head n="DCII">DCII</head>
<opener><salute>A MESSER CAMILLO ALBERGOTTI</salute></opener>
<p>Essendo l'affezione ch'io vi posi (subito che vi compresi di giudizio intero e di bontade rara) grandissimamente paterna, è da credere che, aggiuntoci l'obbligo ch'io ho a la vostra inverso di me filiale cortesia, l'amore penetri al sommo d'ogni caritatevole affetto. Certo, prestantissimo giovane, che mai non è per iscordarmisi la gentilezza, con la quale nascestici ne la liberalità, che vi magnifica. Onde andrò sempre pensando a lo in che modo possa in qualche apparente effetto farvene segno di gratitudine, almeno; ma, in quanto al debito che debbo satisfarvi, il pagavo al presente, ma non lo faccio per non sapere il numero dei danari ch' avete speso in sovvenimento del vecchio; né farammesene sì presto motto che il credito rifarovvi in contanti. In cotal mezzo vi raccomando la necessità del non men decrepito che pover'uomo, di cuore; ché il tutto restituirò senza forse, pregandovi al dire al Bonci messer Nicola che, sì come il Lupo gli diede i quattro scudi che gli mandai, così stimo che non sia mancato di dargli quelli che gli ho commesso per bocca del Camaiani signor Nofri magnifico, del quale la generosità pregai che una paga del mio offizio al Ronchello Bastiano isborsasse; ma pigli cura Iddio de la briga e non de la spesa che costì dammesi tuttavia, perché ne sento travaglio non ch'altro ne l'anima or per esser voi in me medesimo, quel che sète in voi solo. Dico che la lite quasi senza termine e infinita, la quale vi conturba sin ne le viscere, contamina me in ciascun senso, imperò negli interessi dei gran maestri la ragione non ha luogo, ché invero il rispetto che gli hanno i giudici comporta che la sentenzia de la legge si transformi nel torto. Onde chi nel litigio gli è contra, se stesso condanna in la perdita. Sì che pongaci la mano de la sua grazia Cristo, ch'ella andrebbe male altrimente; ma, quando ne lo intrigo, che ha con i principi altrui, si debba sperar bene, nel duca nostro speriamolo, conciosiaché la giustizia lo monstra a dito per ottimo. Sì che la fornisco con dirvi che non accade ch'io mi raccomandi a me proprio, ché tale come ho detto vi tengo.</p>
<closer><dateline>Di settembre, in Vinezia, 1551.</dateline></closer></div1>
<div1 type="epistola"><head n="DCIII">DCIII</head>
<opener><salute>AL LEGATO BECCATELLO</salute></opener>
<p>A me no, ma a la necessità, che provoca il compar Buonarroti? a farmi parare, di modesto, importuno, diasi la colpa del mio umilmente pregare la bontà de la Signoria Vostra reverendissima a degnarsi dirmi se circa l'opra sua sì bella da Roma se ne sa nuova alcuna, o pur altro. E le bascio la mano in tal mentre.</p>
<closer><dateline>Di casa, in Vinezia, 1551.</dateline></closer></div1>
<div1 type="epistola"><head n="DCIV">DCIV</head>
<div2 type="epistola">
<opener><salute>AL CRISTIANISSIMO SIRE</salute></opener>
<p>Due corone ornano la serenità de la singular Caterina (per divina providenzia anima e corpo del corpo e de l'anima del magnanimo re Enrico), due corone, dico: quella del regno e quella del nome: a l'una, per risplendere di qualunque gemma ci nasca, non convengano più gioie, a l'altra sì, imperò che non da le minere, che producano le naturali, ma da le vene, che partoriscano le divine, bisogna ritrarle, per la qual sorte di cosa quelle tali che in virtù de la propria natura ho saputo con l'ingegno raccorre, per parermi convenienti al diadema de la fama di sì felice reina, a la Maestade Vostra senza parlar del prezzo le mando, conciosia che nel giudizio de la profusa liberalità sua la stima di così fatte pietre rimetto. Intanto il ginocchio sacro con la bocca le bascio de l'animo.</p>
<closer><dateline>Di Vinezia.</dateline></closer>
<signed>Inutile servo PIETRO ARETINO</signed>
    </div2>
<div2 type="poesia"><head>Ternali in gloria de la reina di Francia</head>
<lg type="capitolo ternario"><lg type="terzina"><l>Mentre con umiltà guardo e contemplo</l>
<l>Le grazie infuse in l'alma Caterina,</l>
<l>D'umanità miracoloso essemplo,</l></lg>
<lg type="terzina"><l>La veggio in ogni parte sì divina</l>
<l>Ch'io dico: -Dimmi, o provvida natura,</l>
<l>È opra tua l'altissima regina?</l></lg>
<lg type="terzina"><l>Quando che lei di te non sia fattura,</l>
<l>Chi ha composto quel tranquillo fronte,</l>
<l>U' spazia casta l'onestade pura?</l></lg>
<lg type="terzina"><l>Chi sotto poi con sottigliezze conte</l>
<l>L'ha inarcate le serene ciglia,</l>
<l>Che fan corona a le sue luci pronte?</l></lg>
<lg type="terzina"><l>Chi formò gli occhi, dai quali il sol piglia</l>
<l>Norma e veder, perché non miran cosa</l>
<l>Che in sé grado non tenga o maraviglia?</l></lg>
<lg type="terzina"><l>Chi questa e quella guancia preziosa</l>
<l>Stampò con arte, e non impresse a caso;</l>
<l>Chi 'l mento, ch'ora è un pomo, or una rosa?</l></lg>
<lg type="terzina"><l>Chi relevò sì delicato naso,</l>
<l>Che i sacri incensi gli sono alimento;</l>
<l>Né mai lascivo odor entra in tal vaso?</l></lg>
<lg type="terzina"><l>Chi le intagliò, e con quale instrumento,</l>
<l>La bocca sobria, ed i bei denti le diede,</l>
<l>E i labri scelti in foggia d'ornamento?</l></lg>
<lg type="terzina"><l>Chi la lingua scolpì, la qual procede</l>
<l>Col tacer saggio, nei modesti affari,</l>
<l>E fa udir quel che il dover richiede?</l></lg>
<lg type="terzina"><l>Chi esplicò gli orecchi, sempre avari</l>
<l>In ascoltar ciò ch'è biasmo deriso,</l>
<l>Tuttavia larghi ai candidi parlari?</l></lg>
<lg type="terzina"><l>Chi nel dolce aere del ridente viso</l>
<l>Ha una di quelle idole conversa,</l>
<l>Ch'han nel volto i beati in paradiso?</l></lg>
<lg type="terzina"><l>Chi la soave isvelta gola (aspersa</l>
<l>Di lattee perle) a tante gioie belle</l>
<l>Porge in colonna immaculata e tersa?</l></lg>
<lg type="terzina"><l>Chi coniò le sacre sue mammelle,</l>
<l>Che sembran fisse ne l'eburneo petto,</l>
<l>Del cielo uman due nutritive stelle?</l></lg>
<lg type="terzina"><l>Chi espresse in tenace ordin perfetto</l>
<l>Le nivee braccia, dì e notte aperte</l>
<l>Dal proprio suo misericorde affetto?</l></lg>
<lg type="terzina"><l>Elle, che son di tal clemenza inserte,</l>
<l>Ai perversati dai casi villani</l>
<l>Vengano incontra, ed han se stesse offerte.</l></lg>
<lg type="terzina"><l>Chi de le dita arricchì quelle mani,</l>
<l>Che in la bellezza e ne la cortesia</l>
<l>Fanno stupire i prossimi e i lontani?</l></lg>
<lg type="terzina"><l>Con esse premia dovunque si sia</l>
<l>L'auree virtù, per esser l'aiutrice</l>
<l>Non punto men che fortunata e pia.</l></lg>
<lg type="terzina"><l>Chi offerse in la fertil genitrice,</l>
<l>Puro olocausto di sacrario attivo</l>
<l>E minera alma di prole felice,</l></lg>
<lg type="terzina"><l>Lo spazio intatto in l'alvo sensitivo,</l>
<l>Che i re predestinati e i duci eletti</l>
<l>Serba innocente sino al dì nativo?</l></lg>
<lg type="terzina"><l>Chi la capacità, ed i ricetti</l>
<l>Dentro ci confermò, perch'ivi poi</l>
<l>Gisser crescendo i principi concetti?</l></lg>
<lg type="terzina"><l>Chi distese le gambe e sculse in doi</l>
<l>Le sommesse ginocchia, u' a tempo stassi</l>
<l>Cristo adorando e i veri santi suoi?</l></lg>
<lg type="terzina"><l>Chi ai piedi fece i fondamenti bassi?</l>
<l>Che fa parer ch'ogni giglio, ogni fiore</l>
<l>Germogli u' muove i graziosi passi?</l></lg>
<lg type="terzina"><l>Chi fu l'esperto mastro, chi 'l fattore,</l>
<l>Ch'in forma de piramide ridusse</l>
<l>Il suo sincero e mansueto core?</l></lg>
<lg type="terzina"><l>Chi l'egrege eccellenze in lui produsse?</l>
<l>Chi a non capir dove cape il costrinse?</l>
<l>Chi volse che visibil ognor fusse?</l></lg>
<lg type="terzina"><l>Chi le viscere intorno gli destinse,</l>
<l>E con sì sviscerata affezione</l>
<l>Di tenero fervor calde l'avinse?</l></lg>
<lg type="terzina"><l>Chi nel bel corpo con salda ragione</l>
<l>E in ciascun membro è andato osservando</l>
<l>La venustà de la proporzione?</l></lg>
<lg type="terzina"><l>Chi è suto l'architetto venerando</l>
<l>De la machina in muscoli viventi?</l>
<l>Chi un picciol mondo in lei va figurando?</l></lg>
<lg type="terzina"><l>Chi tutte le prefate opre esistenti</l>
<l>In materia sì vaga e misurata</l>
<l>Nei destri uffizii lor fe' differenti?</l></lg>
<lg type="terzina"><l>Chi unì con la ragione l'anima innata,</l>
<l>Chi l'anima in lo spirto essenziale</l>
<l>Tiene essenzialmente conservata?</l></lg>
<lg type="terzina"><l>Chi diè lo spirto a l'esser corporale,</l>
<l>Che nei capi, nei mezzi e ne le prode</l>
<l>Sostiene il moto del peso carnale?</l></lg>
<lg type="terzina"><l>Chi 'l genio salutifero in custode</l>
<l>Ci consignò acciò che gli succeda</l>
<l>Ciascuna occasion in grado e in lode?</l></lg>
<lg type="terzina"><l>Benché a la sua prudenza avien che ceda</l>
<l>Angelo tale, e in tutte le maniere</l>
<l>Le potenze di lui dansele in preda.-</l></lg>
<lg type="terzina"><l>A le richieste de le mie preghiere</l>
<l>Par che in suon di pioventi acque risponda</l>
<l>Il motor dei pianeti e de le sfere:</l></lg>
<lg type="terzina"><l>Per ordin mio la natura feconda</l>
<l>È gita distinguendo opre cotante</l>
<l>In Caterina, a null'altra seconda.</l></lg>
<lg type="terzina"><l>Ella con iscienze sacrosante.</l>
<l>Oltra quel ch'ode, vede, gusta, odora</l>
<l>E tocca e parla con grazia prestante.</l></lg>
<lg type="terzina"><l>Oltra al lineamento entro e di fuora</l>
<l>Per compiacermi d'ogni circostanza</l>
<l>L'organizò in guisa d'aurora.</l></lg>
<lg type="terzina"><l>E però i costumi e la creanza</l>
<l>Splendono in lei con sì supremi gesti</l>
<l>Ch'oggi le dee, non pur le donne avanza.</l></lg>
<lg type="terzina"><l>Ma quasi nulla son tutti i celesti</l>
<l>Strumenti suoi, -par che soggiunga Iddio,-</l>
<l>Ancor che sian del mio voler contesti.</l></lg>
<lg type="terzina"><l>Son nulla, in quanto a quella mente ch'io</l>
<l>L'ho in don concessa: onde continuo pensa</l>
<l>Col tesor del ben far pagarmi il fio.</l></lg>
<lg type="terzina"><l>Ella i pensieri sublimi dispensa</l>
<l>In preclari negozi, e gli consegna</l>
<l>Dove il fine d'onor la ricompensa.</l></lg>
<lg type="terzina"><l>Largito ha in lei, tre volte inclita e degna</l>
<l>Sopra ogni dote, la mia providenza</l>
<l>Un animo che pate e non si degna.</l></lg>
<lg type="terzina"><l>Fede può di ciò far la pazienza,</l>
<l>Che sé vidde e conobbe, alor che parse</l>
<l>Che steril fusse a la real semenza.</l></lg>
<lg type="terzina"><l>Tal che il livor al ciel volle elevarse,</l>
<l>Ma cadde poi che i privilegi miei</l>
<l>La ferno in plenitudine mutarse.</l></lg>
<lg type="terzina"><l>In somma un tabernacolo è costei.</l>
<l>E le reliquie, che dentro ci serbo,</l>
<l>Son le vertù e la bontà di lei.--</l></lg>
<lg type="terzina"><l>Così del grande Iddio mi pare il verbo</l>
<l>In suo idioma, che in letizia mena</l>
<l>Quanto si possa mai sentir d'acerbo.</l></lg>
<lg type="terzina"><l>Certo che lei, di santimonia piena,</l>
<l>È soprumana e sopranaturale,</l>
<l>Ed erra chi la tien cosa terrena.</l></lg>
<lg type="terzina"><l>L'altezza sua è prescritta immortale,</l>
<l>Non perché sia di qualitade eterna,</l>
<l>Ma perch'ella è composizion fatale.</l></lg>
<lg type="terzina"><l>Per la qual sorte ogni luce superna</l>
<l>Di sì splendente carità s'infoca</l>
<l>Ch'a Gallia è lampa, a Italia lucerna.</l></lg>
<lg type="terzina"><l>Sì che chi l'ama, l'adora e l'invoca,</l>
<l>Porge il suo dritto a l'umile osservanza,</l>
<l>Che ad inchinarla ogni nazion provoca.</l></lg>
<lg type="terzina"><l>Ora chi vuol suscitar la speranza,</l>
<l>Defunta in aspettar quel tardo punto,</l>
<l>Che di mai non venire ha per usanza,</l></lg>
<lg type="terzina"><l>Di collocarla in lei prenda l'assunto</l>
<l>E vedrà che in adempire il suo voto</l>
<l>A onta de l'indugio è il termin giunto.</l></lg>
<lg type="terzina"><l>S'altri brama far sé celebre e noto,</l>
<l>E a la reputazion restar amico,</l>
<l>Se le offerisca in servo e per divoto.</l></lg>
<lg type="terzina"><l>Ella, che un tempio del petto pudico</l>
<l>Ha fatto, e consacrataci la imago</l>
<l>Del magno, sommo e glorioso Enrico,</l></lg>
<lg type="terzina"><l>Merta che il secol, del suo ben presago.</l>
<l>Converta il giorno che nacque in festivo,</l>
<l>E sia solenne a l'Arno, al Reno, al Tago.</l></lg>
<lg type="terzina"><l>Tizian perpetuo e Michelagnol divo</l>
<l>In cotal mezzo con pennello arguto</l>
<l>Rassemplinla in color ch'abbia del vivo.</l></lg>
<lg type="terzina"><l>Il Buonaruoti e il Sansovin saputo</l>
<l>Tolghinla in marmi da la propria idea;</l>
<l>In metalli, Lione e Benvenuto.</l></lg>
<lg type="terzina"><l>Istampinla Gianiacopo ed Enea</l>
<l>Con la medesma acutezza discreta,</l>
<l>Ch'usan d'imprimer Pallade ed Astrea.</l></lg>
<lg type="terzina"><l>O Vasaro, o Salviati, o Sermoneta,</l>
<l>Propizia la farete a chi la vede</l>
<l>Dipingendola in grembo al suo pianeta.</l></lg>
<lg type="terzina"><l>Giuseppe e il Moro ritrarran la fede,</l>
<l>Il Tintore ed Andrea la continenza,</l>
<l>Lei retraendo a sedere ed in piede.</l></lg>
<lg type="terzina"><l>Valerio, e tu, Francesco, l'innocenza</l>
<l>A procrear in musaico venite,</l>
<l>Nel tòr la copia de la sua presenza.</l></lg>
<lg type="terzina"><l>In uno le tre Grazie insieme unite</l>
<l>Improntarà il famoso Anichino,</l>
<l>Recandola in corgnuole e in margarite.</l></lg>
<lg type="terzina"><l>Principia i suoi simulacri, Baccino;</l>
<l>Fanne, Danese, essemplari virili,</l>
<l>Tu, Meo; tu, Rafaello; e tu, Bronzino.</l></lg>
<lg type="terzina"><l>Minia, don Iulio, in rotondi profili</l>
<l>I vezzi che da lei la grazia impara,</l>
<l>Perché angelicamente son gentili.</l></lg>
<lg type="terzina"><l>Sola, tra ogni imperatrice rara,</l>
<l>Bernieri, è tale; però, miniando,</l>
<l>Le sue fiorenti leggiadrie dichiara.</l></lg>
<lg type="terzina"><l>Nel Genga e in San Michel vassi aspettando.</l>
<l>Nel Serlio, nel Ruscone: in questi e in quelli</l>
<l>Ciò ch'in suo onor vadin tra lor pensando.</l></lg>
<lg type="terzina"><l>Essi, Vitruvii in gli edifici belli,</l>
<l>Perché ai di lei teatri si dia opra,</l>
<l>Cominciano le bozze ed i modelli.</l></lg>
<lg type="terzina"><l>Clemente, in tal mestier fa che ti scopra</l>
<l>Ed abbi in ciò le tue vigilie spese,</l>
<l>Poi che t'è sì bel don dato di sopra.</l></lg>
<lg type="terzina"><l>La caterva di tanti, in tale imprese,</l>
<l>Nel superar l'un l'altro mostri come</l>
<l>La invidia è gloria in le degne contese.</l></lg>
<lg type="terzina"><l>Fila d'oro non ha tante in le chiome,</l>
<l>Quante rime conteste in versi eroi</l>
<l>Celebreranno a Caterina il nome.</l></lg>
<lg type="terzina"><l>O Pero, o Carnesecchi, o Speron, voi,</l>
<l>Voi, Dolce voi, Venier, voi, Muzio, ormai</l>
<l>Cantate a gara i santi effetti suoi.</l></lg>
<lg type="terzina"><l>Del saper vostro, mio Franchino, i rai</l>
<l>Le sian gemme al diadema, poscia ch'ella</l>
<l>Rende il niente dei dotti in assai.</l></lg>
<lg type="terzina"><l>Mirabil Caro, Caterina è quella,</l>
<l>Che sempre mai, ch'al sire suo si mostra,</l>
<l>In pro dei buoni intelletti favella.</l></lg>
<lg type="terzina"><l>Tasso e Capello, sian materia vostra,</l>
<l>Qual dei Candolfi le grandezze umane</l>
<l>Ch'umili essaltan l'avocata nostra.</l></lg>
<lg type="terzina"><l>Sì che, unico Ruscelli, amabil Zane,</l>
<l>Grave Molino, illustre Bentivogli,</l>
<l>Coccio erudito, culto Frangipane:</l></lg>
<lg type="terzina"><l>Acciò la fama del tutto s'invogli</l>
<l>De le sue maraviglie, itene empiendo</l>
<l>L'ample facciate dei perpetui fogli;</l></lg>
<lg type="terzina"><l>Ecco il Cesano, giudizio stupendo,</l>
<l>Ed il Bruccioli, e il Doni e il Varchi e il Nardi,</l>
<l>Che la vanno altamente descrivendo.</l></lg>
<lg type="terzina"><l>Ma quel che tanto importa è che non tardi</l>
<l>A dir di lei quelle ammirande cose,</l>
<l>Che intende e sa l'orator Lionardi.</l></lg>
<lg type="terzina"><l>Parlo de l'uomo, al qual non sono ascose</l>
<l>Dei cieli le vertù, non che il decoro,</l>
<l>Del qual Idio tal madama compose.</l></lg>
<lg type="terzina"><l>Di lei scrivi, Esculapio Fracastoro.</l>
<l>Casa d'Apollo, amfiteatro e mole</l>
<l>Sia nei vostri registri, in note d'oro.</l></lg>
<lg type="terzina"><l>Iovio, da poi che le perite scole</l>
<l>Ne l'istorie vi cedono, esplicate</l>
<l>In chiaro annal le sue venture sole.</l></lg>
<lg type="terzina"><l>Picolomini, il calamo pigliate</l>
<l>Col Platon Susio, e per le solite orme</l>
<l>In commendarla a pien l'essercitate</l></lg>
<lg type="terzina"><l>Il Tolomei, a Omero conforme</l>
<l> (Anzi è maggior, perché il poeta invitto</l>
<l>Qualche volta dormì, ei mai non dorme),</l></lg>
<lg type="terzina"><l>Intitoli ed indrizzi ogni suo scritto;</l>
<l>Così lo Spino, il Brembato e 'l Contile,</l>
<l>Al refugio del merto derelitto.</l></lg>
<lg type="terzina"><l>Volga il Manuzio, e l'Amalteo lo stile,</l>
<l>E il Verità a l'idolo ch'è solo,</l>
<l>Perché nessuno esser gli può simile.</l></lg>
<lg type="terzina"><l>De la Rovre Girolamo, col volo</l>
<l>Nei suoi pregi studiando, passareste</l>
<l>L'artico perno e l'antartico polo.</l></lg>
<lg type="terzina"><l>Benché ciò fate voi, signor, ch'aveste</l>
<l>Quante i libri han dottrine in ascendente,</l>
<l>E perché più vivesser, ci nasceste.</l></lg>
<lg type="terzina"><l>Cornar Benedetto, Anton Corso eccellente,</l>
<l>Iulio Bidel, Parabosco Pompeo,</l>
<l>Datela in l'opre a l'universa gente.</l></lg>
<lg type="terzina"><l>Il possente tuo plettro, Aurialo Orfeo,</l>
<l>Dedica a l'alta donna, poi ch'aggiungi</l>
<l>Con esso ai merti d'ogni semideo.</l></lg>
<lg type="terzina"><l>Cerruto, Orazio a te riman di lungi,</l>
<l>Se in ciascun'oda sue grandezze canti,</l>
<l>E col fine del mondo ti congiungi.</l></lg>
<lg type="terzina"><l>Tiepolo, Magi, Mezzabarba, i vanti,</l>
<l>Che poetando posson dar le carte,</l>
<l>Nel dir di lei vi appariran davanti.</l></lg>
<lg type="terzina"><l>Poi ch'ogni musa in la natura e in l'arte,</l>
<l>Col fiato vostro, Beccatel, respira:</l>
<l>Le di voi penne abbin sue lode sparte.</l></lg>
<lg type="terzina"><l>Barbaro Daniel, Fortunio Spira,</l>
<l>Per decantarne in voi temperando gite</l>
<l>L'eccelsa cetra e la suprema lira.</l></lg>
<lg type="terzina"><l>Del ciò che sète il bel volume aprite,</l>
<l>Brittonio, Vendermin, Natal, Bettussi,</l>
<l>E in lei le vostre lettre conferite.</l></lg>
<lg type="terzina"><l>Gallo urbinate, s'io Pietro non fussi,</l>
<l>Te, Antonio, esser vorrei, sì mi compiaccio</l>
<l>Nel legger quel ch'a te dettan gli influssi;</l></lg>
<lg type="terzina"><l>E però pon da canto ogni altro impaccio</l>
<l>E il tuo furor poetico disserra</l>
<l>In soggetto sì alter come anch'io faccio</l></lg>
<lg type="terzina"><l>Cornelio, Ottavian, Sisto, Volterra.</l>
<l>Suso i pulpiti aperti predicate</l>
<l>La sua religion di terra in terra.</l></lg>
<lg type="terzina"><l>Padri, che in ermi solitarii orate,</l>
<l>Vergini ancille del rito cristiano,</l>
<l>Che sempre viva il Redentor pregate.</l></lg>
<lg type="terzina"><l>Intanto in musical coro, Adriano,</l>
<l>E voi, soave Ippolito, esponete</l>
<l>Armonizzando il suo valor soprano.</l></lg>
<lg type="terzina"><l>Benché, o voi che nominanze avete</l>
<l>Negli eventi e nei garbi dei dissegni,</l>
<l>Dal ciò che più vi par non vi togliete.</l></lg>
<lg type="terzina"><l>Dite academie ai laureati ingegni,</l>
<l>Di quei, s'intende, in vertù più securi,</l>
<l>Che non sono i tesor, gli imperi e i regni,</l></lg>
<lg type="terzina"><l>Che attendino agli studi i lor maturi,</l>
<l>E ancor ch'in voce d'inchiostro gli chiamo:</l>
<l>Del mio persuader nessun si curi.</l></lg>
<lg type="terzina"><l>Ma taccin di costei, ch'io adoro ed amo,</l>
<l>Co 'l bramar l'ombra di quella bontade,</l>
<l>Ne la qual par che non peccasse Adamo.</l></lg>
<lg type="terzina"><l>Però ch'essendo la sua maestade,</l>
<l>Oggidì squilla de la propria gloria,</l>
<l>Negli anni ancor d'ogni posteridade,</l></lg>
<lg type="verso sciolto"><l>Di se stessa sarà tromba e memoria.</l></lg></lg>
<trailer>Il fine</trailer></div2></div1>
<div1 type="epistola"><head n="DCV">DCV</head>
<opener><salute>A MONSIGNOR BONIVETTO</salute></opener>
<p>Non è dubbio, duce illustre, che la cortese mansuetudine de la candida bontade vostra si potria più tosto pentire d'essersi degnata, nel modo che mi visitò, visitarmi, che compiacersi per via di così caritevole ufficio d'avermi conosciuto, quale mi conobbe in presenza. Io ciò dico caso ch'io, a sì fatta cortesia debitore, mancassi ne l'occasione dovuta di salutarvi con lettre e basciarvi la mano con l'animo, che sempre terrò circa il far cosa che sodisfaccia in parte a la gentilezza, che in casa vi condusse a veder me, che con quel cuor viddi voi, qual merita che si vegga un personaggio di valore reale, di complessione magnanima e di presenza talmente eroica che mi sarebbe paruto di commetter duo errori in un tempo, se voi a farvi ritrarre e Tiziano a ritrarvi non avesse destinato e promesso. Imperò che non meno resta glorioso il pennel suo nel soggetto de la vostra faccia, che si rimanga ammiranda la faccia vostra ne l'essempio del suo pennello, e quel che m'indolcisce le viscere con il contento del tutto è che di quante teste tolse mai lo stile del celeste pittore dal vivo, in la di voi effigie in figura ha mostrato miracoli grandi che maggior non si può veder in natura. Ma perché in ciascuna cosa si adopra l'invidia in mentre il divino maestro vi adornava il busto di un'armatura, che abbaglierà chi la guarderà nei lumi dei colori e de l'ombre, ecco la Maestà di Carlo che il tira in Augusta volando, talché bisogna in rispetto del ciò che vi risulta in riputazione e in laude s'indugi, sino al fine di Natale, che qui ritorna l'amico. Intanto la graziosa vostra piacevolezza e modestia imponga al capitano Franciotto che deponga la alterazione presa contro sì famoso uomo in tal conto: ché invero non è gioia che sia per agguagliare sì natural pittura nel pregio.</p>
<closer><dateline>Di novembre, in Vinezia, 1550.</dateline></closer></div1>
<div1 type="epistola"><head n="DCVI">DCVI</head>
<opener><salute>AL CLARISSIMO AMBASCIADOR BARBARO</salute></opener>
<p>Signor Daniello, il fervido predicatore de le vostre laudi, in la cortesia, in la conversazione e in la bontade, del Lottini messer Apardo s'intende; egli per certo è causa che adesso mi muovo a dar impaccio a le cure, che in gloria de la veneziana republica e in grado dei vostri famosi studii, tolgano da ogni altro piacere il vostro animo; egli, dico, hammi tempestato di maniera che la riprensione, ch'io merito (nel rispetto che mi fa negligente, e non per la dimenticanza del quanto debbo in visitarvi con lettre esser pronto), che questa vi scrivo e con essa vi bascio la mano e saluto, rallegrandomi che perseveriate sì bene ne l'ufficio degnissimo, in cui rappresentate e con il sapere e con la grazia e con la magnificenzia la propria grandezza di questo sublime Senato in figura che la fama ne favella nel vero per tutto. Onde anco a me è parso godere dei conviti ed essultar de le pompe, che ne la solennità di San Marco dimostraste in vostra corte a più di trecento persone in un tratto, benché voi (che concorrete fin con la Serenità d'Inghilterra in liberalitade magnanima: testimonio il cavallo di sì gran prezzo a la di lui corona donato) non potreste altrimente in le cose onorate procedere.</p>
<closer><dateline>Di novembre, in Vinezia, 1550.</dateline></closer></div1>
<div1 type="epistola"><head n="DCVII">DCVII</head>
<opener><salute>A MESSER TIZIANO</salute></opener>
<p>Compare onorando, la lettra dei quattro del presente, da messer Enea recata, mi fu cara, perché ridusse in certezza il dubbio, che mi tenea confuso, circa il vostro esser giunto sano e salvo in Augusta, l'altra poi da me ricevuta degli undeci mi ha consolato in gran festa. Ma chi non si consolarebbe nel cuore, udendo il con quanta amorevole benignità di grazia, nel subito vedervi vi addimandò la Maestà Sua come io stavo, e se gli portavate carte di mio, con il dirvi poi (che piano e forte lesse ciò, che le scrivevo umilmente) che non pur faria per me ogni buon officio col papa; ma che risponderebbe ben presto a la mia, ciò parlando in presenzia di Sua Altezza, del duca d'Alva e del Davila sì onoratamente in piacere, del che a Dio rendo grazie in lo intrinseco. Imperoché da lui cotal mercede deriva, e non da vertù che in me sia o si vegga. A voi, uomo divino, non dirò altro che, per esser noi due uno solo, il ringraziarvi è superfluo.</p>
<closer><dateline>Di novembre, in Vinezia, 1550.</dateline></closer></div1>
<div1 type="epistola"><head n="DCVIII">DCVIII</head>
<opener><salute>AL SERLIO</salute></opener>
<p>Compar messer Bastiano, ebbi quella e questa scrittami da voi Lione; né vi risposi a l'una, come vi rispondo a l'altra, perché ho atteso a ridermi del vostro creder ch'io avessi preso, in vecchiezza, la moglie che non ho voluto pigliare in gioventù, solo perché il dì che nacqui mi diede il cielo la vertude in consorte, del cui congiungimento ho ritratto la prole che sa tutto il mondo. È ben vero che due tengo figliuole in la carne, Adria e Austria: la prima è maritata in Urbino con dote in tal paese grande, e, in quanto a la condizion mia, grandissima. La seconda, che mo passa di poco tre anni, trastulla l'età, che mi preme più in l'amore che nel tempo; e non è quasi massara che non ve lo possa giurar per il vero. Pensier d'altro non mi dà noia o mi stimula: sono il medesimo ch'io ero, getto al solito e non ispendo, benché, Dio grazia, ho il modo e di spendere e di gettare. È molto a cuore la di me servitù a papa Giulio, mio compatriota e benefattore; e forse mi vedrete in grado che vi rallegrerà, qual mi rallegro io dei vostri accrescimenti in l'onore. Saluta monsignore di Montrottieri il mio cuore, pregando voi che vogliate mandarmi le tre opre da lui tradotte di mio, con la <title>Vita di Maria Vergine</title> e di <title>Caterina santa</title>, pur tradotte in francese. Tiziano è in Augusta appresso de la Maestà cesarea. Il Sansovino tutto vostro sta bene; il Fortunio, uomo degno, il medesimo. Circa il far io qualche memoria de la di Navarra reina, non parlo, imperoché chi de le sue carità gode, ciò dee e n'ha obligo, e non quegli che non ne ritrasser mai nulla, né sperano.</p>
<closer><dateline>In Vinezia, di dicembre 1550.</dateline></closer></div1>
<div1 type="epistola"><head n="DCIX">DCIX</head>
<opener><salute>ALLO ECCETERA</salute></opener>
<p>Signore prestantissimo e onorando, io vi restituisco le chiavi di quella casa da me ventidue anni abitata con lo istesso riguardo che avrei usato se fusse suta la mia; né mi s'alleghi niuna ragione contra al pioverci per tutto e l'esser da ciascuna parte in rovina, però che mal posso riparare a l'antichità di lei, non potendo a la di me vecchiezza soccorrere. Lascio da parte il niente di rispetto avuto a me che, da la propria bocca de lo imperatore, per il mezzo di quattro veneti ambasciatori, si è chiesto in grazia a la Signoria che tenendomi, come cosa di Sua Maestà carissima, ne riconoscerebbe con quella l'obligo sempre: da parte lo lascio nel tutto, con dire che si guardi la camera, dove mi pensavo di tuttavia godermela, e vedrassi ne le figure del soffitto, ne la politezza del terrazzo e ne le altre cose del sopra letto e del camino, che anco de le discortesie con la cortesia mi vendico. Le figliuole ch'io ho, il tesoro che si sa, e l'opre che si veggano, ho composto, ho avuto e ho acquistato ivi, sono le potissime cause, che non pure a tal luogo ma a le clarissime di voi magnificenzie porterò amore e riverenzia in perpetuo. Intanto me ne vado (con buona ventura piaccia a Dio), con doppia somma di fitto, a le stanze signorilmente commode, a l'abitazione che ho tolta in sii la riva del Carbone, domani; con animo d'esservi quel servitore e amico che vi fui sempre. Imperò che niuna perversità d'ingiuria è bastante a farmi cambiar di natura.</p>
<closer><dateline>Di gennaio, in Vinezia, 1551.</dateline></closer></div1>
<div1 type="epistola"><head n="DCX">DCX</head>
<opener><salute>AL CAVALIER RUCCOLINO</salute></opener>
<p>Signor Lattanzio, ancorché per naturale invidia gli orecchi degli uomini ascoltino più volentieri l'altrui disgrazie che le venture d'altrui, io per me, tosto che il Bruno messer Giantomaso, tromba de la prestanzia vostra e del merito, mi diede nuova del come vivete lieto in buon grado, sentii la propria allegrezza nel cuore, che se me stesso fuste e non voi. Ma perché la vertù rara priva de l'amico è simile a un matrimonio senza copula, raddoppiamisi la letizia ne l'animo ne lo intendere in quanto conto di stima (per esser reale uomo e saputo) la di Cesare Maestà vi tiene, il che è segno in vero che la mala sorte, pentita con sua vergogna de la ingiuria fatta, come sa il mondo, a la innocenzia vostra nel publico, va cercando modi per via de' quali possa ristorarvi con grazia de la fama in ognuno. Benché a testimoniarvi in bontà basta dire che lo imperadore, re de la valentigia e del senno, degna servirsi de l'inviolabile fedeltà che vi detta le parole in gli effetti. Ora, se bene il fastidio, che dànno le mosche al viso, somigliano i preghi per i vertuosi a' gran principi, posto da parte il rispetto, vi supplico a usare tanto di caritevol ufficio appresso la Eccellenza del reverendissimo Arasse, che si muova a perdonarmi la prosonzione che mi spinse a chiederle due sue parole in favore, e caso che il sì gentil signore e benigno stesse in forse a far ciò, diane la penitenza, ch'io merito, e la fede e a la speranza che ne la di lui natura magnanima è per sempre tenere la di me necessitade importuna. Tiziano, pittore più che vivace, per una prima e l'altra poi mi scrive che il divo Carlo quinto gli ha detto che mi dica che risponderà a le scrittegli da la divozione con cui lo adoro continuo. Onde vi scongiuro, per quella desterità d'ingegno e umanità di amore che vi amministra e la mente e lo spirito, a giovarmi con la vostra opera in ciò che vi pare e sia meglio, restandovene sin che vivo obligato, il che spero che sarà lungo tempo negli anni: ché, se bene tutte le condizioni dei mali son facultà de la vecchiezza, ringrazio la Dio mercede che mi ha concesso il non patirne veruno in la vita.</p>
<closer><dateline>Di aprile, in Vinezia, 1551.</dateline></closer></div1>
<div1 type="epistola"><head n="DCXI">DCXI</head>
<opener><salute>AL MANUZIO</salute></opener>
<p>Messer Antonio amantissimo, quella fede, ch'io tengo nel desiderio che di farmi piacere, monstra lo amor che mi portate sì grande, supplica il bel animo vostro a dar ormai opra al ciò che, duo mesi e più sono, vi ordinò la cortese bontà del magnifico signore Tomaso di Giunta; e quando pure la importanza di cosa maggiore non vi lasci, una sola parola mi basta.</p>
<closer><dateline>Di casa, in Vinezia.</dateline></closer></div1>
<div1 type="epistola"><head n="DCXII">DCXII</head>
<opener><salute>A LO ALBERGOTTI</salute></opener>
<p>La dolcezza del generoso animo vostro, messer Camillo figliuolo, è nutrimento del mio. Imperò che lo vado pascendo de l'affettuosa volontà, con cui desiderate tuttavia farmi beneficio e servigio: vertù invero proprio conveniente a la nobiltade Albergotta e a voi. Ma perché son certo che del buon volere di me sète chiaro, doppo il dire che mi disponiate in tutte le maniere che vi pare ch'io sia atto a compiacervi, entro non in la morte del mio padre (imperoché la sua più che parte ci è visso), ma in quella del fratello Cecco Bacci, che i suoi giorni non ha fornito di viverci. Al core mi ha trapassato il suo fine, conciosia che l'uomo pieno di trascuraggine in ogni affare appartenente a la sanità non esseguì mai dimostrazione né effetto che non fusse di mente giusta e sincera, non era inganno nel di lui pensamento, l'odio non gli conversò pure un attimo d'ora nel petto, di giocondità nobile e di gentilezza piacevole era composto ne la carne e ne l'ossa, l'ambizione non teneva seco pratica alcuna, e, curandosi poco di superiori o di gare, avea per magistrati gli amici e per uffizii i compagni, ai casi di libertà o di stato mai non pensò né credette, solo attendendo ad obbedire il duca nostro adorandolo. Onde possiamo renderci securi che l'anima sua si connumeri tra gli spiriti beati nel cielo, conciosia che dove è bontà non è peccato; e abondi la persona di qualunque vizio si voglia, poco temer può l'inferno, chi ottimo si conosce in l'intrinsico de la natura. Non del costume più tosto sono i difetti di noi altri viventi, il che una lagrima di pentimento nel cuore gli cancella; il sonno, la gola, la lussuria con il resto dei mortali errori son depennati da un “<foreign lang="lat">miserere mei</foreign>, Signore” in un tratto avvenga che la bontade, morbo e tosco dei tradimenti e degli omicidi, gli annulla solo con l'ombra de l'innocente sua purità senza macula. Sì che mi consolo ne la perdita di sì grazioso gentiluomo per la certezza che tengo che lui in grazia de la misericordia di Cristo permane, come speriamo di permanere ancora noi al presente e nel fine.</p>
<closer><dateline>Di novembre, in Vinezia, 1551.</dateline></closer></div1>
<div1 type="epistola"><head n="DCXIII">DCXIII</head>
<opener><salute>A MESSER ALESSANDRO, SCULTORE</salute></opener>
<p>Belle e saporite sono le pere mandatemi costì da Vicenza, da voi, che non sète meno cortese nei doni che valente nei marmi; né vi crediate che il gran Tiziano non abbia mangiato tanto de le mie quanto de le sue; imperò che ben si sa che quasi continuo ceniamo insieme di cuore; e laudandole il Sansovino (che ancora lui fa vita con noi due, quale avete visto più volte), gli dissi come tali frutti gentili erano de la vostra gentilezza presente, il che certo ebbe caro. Ma si dolse meco di non so che lettra scrittagli (secondo che dice) molto licenziosamente da voi, soggiungendo: “Io, Aretino fratello, ve la mostrerò senza dubbio”. Invero che non l'ho veduta per anco; onde non so che dirmi, se non che mi rincresce che fra (si poteva dire) padre e figliuolo ci sia controversia e disturbo, offerendovi, quantunque sì oltra è lo sdegno, di usare uno di quegli uffizii che sempre la mia natura usò per gli amici. In cotal mentre vi ringrazio de l'amorevolezza mostrata in sì grate cose al mio gusto, pregandovi che, se vi può giovare la mia opra, che mi disponiate a la libera.</p>
<closer><dateline>Di decembre, in Vinezia, 1551.</dateline></closer></div1>
<div1 type="epistola"><head n="DCXIV">DCXIV</head>
<opener><salute>A MONSIGNOR D'ARASSE</salute></opener>
<p>A la speranza, che in me languiva, ha dato un poco di ristoro la carta la quale, sì come più volte si è degnata Vostra Eccellenza mandarmi, hammi la di voi reverendissima Signoria pur mandata. Certo che mi credevo essermi uscito di mente, per non più ritrarre risposta de le cotante scritte da me a voi, che di continuo nel cuore, come faccio, lo spirito vi tengo. Or, venendo al caso, dico che mi disse nel suo ritorno Tiziano che, nel venirmi a far riverenza, gli dicesti: “Sua Maestà mi ha dato una de l'Aretino, acciò in nome di quella gli risponda”; la qual grazia non essendomi per mia sventura osservata, mi provocò invero a dolermene: però che beatitudine mi reputavo ne le infelicità che mi sento, cotal sorte di favore ottenendo, ma il tutto mi cancella da l'animo il non me l'avere scritta, parendovi burla che io mai consentissi di voler esser prete ammantato di porpora, ché, se tal pratica mi fusse andata in pensiero, è assai tempo ch'io sarei stato qualche cosa nel merito. È ben chiaro che un cenno che ne movea lo imperadore mi averia posto in riputazione altamente, oltra di ciò s'accresceva il credito a la fama, la quale mi giurava, con il testimonio di tutta Italia, il grado che sempre ebbi in odio, e non voglio, conciosia che da la vertù, che Iddio mi diede, dipendo, e per lei sono da tanto nel mondo, che ciascuno mi conosce per tale a onta, dico, di quella fortuna perfida, che non comporta che appresso la innata pietade cesarea si trovi persona che spenda due parole in mio pro, il che s'ognora mi si rimprovera fino da la pur troppo sviscerata divozione che porto al gran Carlo con tutto lo affetto de l'anima. Stupiscono le turbe aderenti con la volontà buona a la Francia del come sia possibile che il più che fortunato d'Austria Augusto, ne le somme de le sue vittorie e trionfi, non abbia di un solo <hi rend="italic">maraveglis</hi> sovvenuto la povertà che ridurrammi in miseria, se la vostra compassione con il presto del suo favore non provedeci; come per sua benignità debbe, e in la maniera che spero.</p>
<closer><dateline>Di genaio, in Vinezia, 1552.</dateline></closer></div1>
<div1 type="epistola"><head n="DCXV">DCXV</head>
<opener><salute>AL PIGNA</salute></opener>
<p>Dolcissimo, amantissimo e graziosissimo messer Nicolò, per parere a Tiziano, vita dei colori, e al Sansovino, fiato dei marmi, quasi che ingratitudine il ringraziarvi io solo, circa il dono dei finocchi in aceto e dei mostacciati in spezzierie, tutti due con meco insieme, con il testimonio del loro appetito, ghiotto di sì dilettevol cibo e ingordo, confessano di avervene obligo più tosto molto che poco. Onde pare che le proprie cose in la tavola destinate si adirino contro la natura, che non gli ha dato tanto di grazia, che possino esprimere il piacere che provano mentre il gusto dei celeberrimi uomini s'intertiene godendone. Sì che, fratello nostro onorato, altro non so che dirmivi, salvo che alterato e confuso si rimane l'animo di noi tre per causa de l'indugio con che i negozii opportuni comportano che l'ansia del rivedervi contamini col desiderio gli amici. Tal che preghiamo Iddio che nasca occasione in beneficio di voi così fatta, che qui vi trasferisca volendo. Intanto i saluti, che il cuor nostro vi indirizza, sono più de le cime dei finocchi nel numero.</p>
<closer><dateline>Di genaio, in Vinezia, 1552.</dateline></closer></div1>
<div1 type="epistola"><head n="DCXVI">DCXVI</head>
<opener><salute>A LA SIGNORA ONORATA</salute></opener>
<p>Gioia splendida di quanta graziosa onestade sa procurare in vertù sua la natura, si può dire il ritratto mandatomi da la soprana Ippolita Gonzaga in medaglia. Credasi a me, incognito a la menzogna, che ne la sembianza de la giovane eletta (la quale respira con il fiato de la vita nel conio, mercé de lo spirito datole dal mirabile stile del cavalier Leone) si discerne l'indole che rifulge nel viso de le beate nel cielo. Certo ne l'aria de la nobil vedova è ritornato in suo essere lo essempio de la verginità ch'è propinqua a Dio, parente agli angeli e innata agli uomini, tal che nel mirarla si onora come cosa immortale e inchinasi. Se la conscienzia non mi annodasse con la mano del silenzio la lingua, non tacerei come non è quasi reliquia che vada in processione con il concorso che frequenta continuamente il vederla: senza dubbio si comprende in creatura sì fatta la dolcezza de la vista, la virilità de l'animo e l'eccellenza de le maniere; ci si discerne non pure la prudenzia, il valore e la grazia di chi partorilla e generolla, ma la maestade, la qual risiede tra le ciglia e nel fronte de lo invitto e de l'inclita madre e padre suo e di lei. Or, per non aver io contracambio che agguagli sì bel dono e sì degno, le laude, che dai suoi meriti quel poco che ne comprendo, ch'è nulla, siano la ricompensa di cotal vostra cortesia, insieme con lo stupore con cui ogni persona di giudicio la essalta. Infra tanto riducetevi a viver lieta con seco, ché altramente facendo, ingiuriareste la certezza di quella liberale speranza, che non mai in bontà vostra e sua vedrà perire ciò che desiderate in ben fare.</p>
<closer><dateline>Di genaio, in Vinezia, 1552.</dateline></closer></div1>
<div1 type="epistola"><head n="DCXVII">DCXVII</head>
<opener><salute>A LA DUCHESSA DI URBINO</salute></opener>
<p>Per conoscere ciascuna stanza de la casa, ch'io abito, indegna del grande e mirabile quadro dove di basso rilievo la mano del Sansovino (il quale, per essere al Buonaruoti secondo, viene tenuto tra gli scultori il primo) sì bene ha ritratto con la imaginazione de l'ingegno a la Vergine in braccio il figliuolo che par vivo, lo consacro a quella real camera che a l'Eccellenza de la signora Vittoria illustrissima più piacerà di sì santa e divota opra adornarla. Onde a lei e al duca bascio con religioso affetto di spirito le mani.</p>
<closer><dateline>Di genaio, in Vinezia, 1552.</dateline></closer></div1>
<div1 type="epistola"><head n="DCXVIII">DCXVIII</head>
<opener><salute>AL PADOVANO</salute></opener>
<p>Cartaro ne l'arte e re ne l'animo, il fratello vostro amorevole mi presentò le salsicce di fegato che costì da Fiorenza mandastemi, il dono de la qual cosa doppiamente mi aguzzò l'appetito vedendole; l'una fu perché le sono del mio appetito nozze, l'altra poi in causa de l'esserci in trarne fuora de la terra pena non poca. Onde, a pensare il come non ne dispera una donna gravida questo frutto e quell'altro, se la sorte buona e da bene non vi spirava a compiacermene, ero sforzato dal peccatiglio de la gola a richiedere il favore di Fiorenza a la libera, acciò l'auttorità sua più che mai grande impetrasse per me grazia d'averne. Sì che ve ne ringrazio con il far voto di comporvi millanta opre in onore, caso che un pane impepato venga a dirmi che vi saranno care, in persona.</p>
<closer><dateline>Di genaio, in Vinezia, 1552.</dateline></closer></div1>
<div1 type="epistola"><head n="DCXIX">DCXIX</head>
<opener><salute>AL CARDINALE DI TRENTO</salute></opener>
<p>Egli è noto a ciascuno qualmente in duo modi vi compiacete d'arricchire chi vi serve. Il primo è in non metter mai in riposo il pensiero fin che a questo non procacciate ufficio o matrimonio che gli risulti facultà bene instante; e il secondo poi il riserbarvi in provedere a quello rendite de' beneficii devuti a le magnificenzie de l'eccellenza di Vostra Signoria illustrissima. Onde, parendo a la divozion mia di tanti anni di più onestà riverirvi che fastidirvi, ricorsi a lei con isperanza d'esser ancor io un di coloro che, sovvenuto dal vostro caritevole favore, esce di povertà o la scema. Veramente che io, per onore de la vertù e per riparo de la necessità, vi dimandai con i prieghi in misericordia qualche parola atta a far sì che il sire di Boemia imitasse la Maestà del padre, la Celsitudine de l'imperatrice e de l'imperatore, l'Altezza del principe di Spagna e la sua; ché, ciò facendo, oltra ch'era opera non meno salutifera a l'anima che gloriosa al nome, in l'antecessor vostro il di voi cuore transferirvisi la recolenda e sacrosanta memoria del quale avrà sempre per idolo del suo affetto il mio animo. Imperò che non pure mi fu largo de la carità de la borsa propria, ma promosse con la medesima liberal cortesia il re de' romani a donarmi. Che più? Il divo Carlo quinto impose con la istessa bocca a quattro imbasciatori a Peschiera che chiedessero da sua parte a la Signoria in grazia di aver me in luoco d'uno dei suoi più cari amici ch'egli abbia in Italia, soggiungendo che di ciò le terrebbe obligo ognora. La risoluzione del tutto è mo che le coppe, che con sì strani patti vi parse largirmi è già tanto, rifiuto senza sdegno, con securtà però d'esservi continuo ne la riverenza umile, ne la laude fervido e ne la ubidienza prontissimo. Io le rinunzio conciosia che, nel comportare che sì mediocre presente mi tenesse muta la lingua, ingiuriarei quella divina grazia che volse che ci nascessi uomo libero. Stupisce ognuno, che vede i libri de le mie <title>Lettre</title> in stampa, del come almeno con quattro righe di versi non mi rispondeste mai mai, natura contraria a qualunque gran maestro ci vive; però che di parole sono prodighi, non che altro, agli schiavi i signori. Loreno regio, magnanimo e splendido, tosto che uscì del conclavi, in lettere me ne diede notizia, e in contanti. Augusta, come sapete, così fece ancor egli ieri; il legato di tre cardinali carte a me scritte indrizzommi. Papa Giulio volse che la penna del di lui padre santo fratello mi dicesse qual mi dava il cavalerato in ricompensa del sonetto in sua laude. Sì che quando piaccia a Dio che il risanarsi del podestà di Riva ritardi, per altra via restituirannovisi i vasi di non troppo argento e poco oro. Intanto vi bascio la mano fedelmente.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXX">DCXX</head>
<opener><salute>A LIONE, SCULTOR CESAREO</salute></opener>
<p>Cavaliere mio più che figliuolo, non che parente, ebbi insieme con la vostra lettera la carta di monsignore di Arasse ancora, e perché de l'ultima che mi scrivete mi si replica che, nel modo che vi piacerebbe, caso che ci fusse cosa di mio beneficio, vi saria di dolore lo intender invero il contrario, vi dico che altro non fa che scusarsi del non aver risposto a la scritta da me a lo imperador (in nome di Sua Maestà secondo che gli fu commandato da lei) per parergli che la fama andasse divulgando per burla che, per mezzo di qualunque dignità si voglia, io mi degnassi d'esser prete. Del che l'ho ringrazio di cuore; imperoché il giudizio di Sua Eccellenza reverendissima mi ha penetrato ne l'animo talmente, che il di lui secreto comprende. Circa mo a le statue di bronzo dedicate al divo Carlo Augusto, rallegratevene con il vostro ingegno proprio e con l'arte imperoché ognuno, che de la scultura s'intende, le lauda secondo il merto e l'ammira con somma contentezza di me, che vi amo in grazia de la vertù e del sangue, e ciò senza giurare mi si crede, essendomi ciò che mi sète in parentela e in benevolenzia.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXI">DCXXI</head>
<opener><salute>AL PADOVANO</salute></opener>
<p>Belli e buoni sono suti i duo pani impepati, cartaro mio amatissimo, e, togliendone io alcuni bocconi, mi venne uno ismascellamento di risa sì grande che fummi forza per non parere fuora del senno a dire il perché causa mi ero mosso a tal termine. Un contadino di Arezzo, postosi a piè de la mensa di colui al quale era lavoratore, eccoti prima d'ogni altra vivanda una di così appetitose composte, e, toltone ciascuno in modestia, comparse dinanzi al faceto villano il pane unto, onde fino a la tavola isganasciava de lo stupore mostrato dal tangaro negli atti, sì gli piacea la mistura. Ma, venendo de le altre nel pasto, lo zappaterra non goffo, nel volersegli dare lo scambio, disse tutto sommesso: “Lasciatemi questo nero, di grazia, però che il bianco non si mangia a la villa”. Sì che in quanto a la gola il filosofo rustico ebbe astuzia da imitarla degnissima. Come si sia, ringraziovi al solito de la cortesia di cui sète essecutore realmente.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXII">DCXXII</head>
<opener><salute>A LA SIGNORA LUCREZIA SQUARCIA</salute></opener>
<p>Ben si vede, sorella e figliuola cara, che gli anni vi ringioveniscono e la liberalità favvi abbondante, onde più donate, più da donare vi resta. In quanto a me, credo che i duo reali e superbi presenti, che mi faceste al fine del carnevale e al principio di quaresima, vi bastassero in la cortesia per sempre, ma la soave malvagia moscatella, insieme con i pistacchi e zebibi, mi fanno giudicare il contrario. Benché cotal mia disavertita credenza pregiudicava a la di voi generosità senza pari, imperò che le sue degne magnificenzie concorrono con le di lei bellezze divine; ma la bealtà e la largità, questa grandezza de l'anima e quella eccellenza de la natura, ammirano tra loro de le maniere dei costumi e de le condizioni, che vi fanno tale, che non che principesse, reine e imperatrici, ma imperatori, regi e principi glorificarebbero al mondo. Certamente istupisce quel poco di avedimento ch'io tengo, mentre vi sento ragionare e vi guardo: conciosia che in la vostra presenza è maestà, e nel vostro parlare eloquenzia portata dal ventre nascendoci, e non imparata dai libri studiandogli; e pur iersera Tiziano e io cenando, altro cibo che il ragionar di Vostra Signoria non avemmo di buono, e ci piacque, sì che mi rallegro circa lo amarmi qual mi amate da fratello e da padre.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXIII">DCXXIII</head>
<opener><salute>AL SIGNOR COSTANTE D'ADDA</salute></opener>
<p>Nel ricevere una di voi scritta costì in Milano ai 13 del passato, ai 9 del presente mi senti' tutto rintenerirmi in me stesso; imperò che mi parve, leggendo il sottoscritto, che la lettera venisse da quella splendida, onorata e graziosa memoria del dolcissimo Agosto. Invero che non mi parrà d'aver mai perduto un sì reale e securo appoggio, quando sia che qualche volta vi raccordate di me, che vi ho eletto per mio padrone in suo scambio; e di ciò vi feci fede io allora che degnaste di accettare il quadro, che vi mandai di buon cuore: circa i frutti mo che vi piace, che di cotesta città famosa pur goda, goderomi tosto che da chi gli ha, mi si diano. Intanto ve ne ringrazio non altramente che sapessi la loro qualità, e ch'io gli abbia; supplicando la bontà vostra magnifica a tenermi nel numero dei suoi più fervidi amici e benivoli.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXIV">DCXXIV</head>
<opener><salute>A MESSER GIANIACOPO DA ROMA</salute></opener>
<p>Del sì bello a vedere e sì buono a mangiare gallo d'India, che l'umana gentilezza de la di voi real cortesia costì da Padova mi manda, vi ringrazio tante volte quante penne egli avea ne la coda e ne l'ale, e più anco veramente, ché io di sì onorata vivanda ne ho fatto pasto a la più bella, a la più dolce e a la più costumata madonna che abbia Cupido in sua corte. De la Spadara Angela è stato convito l'uccello che, se non precede al pavone, gli resta indietro sì poco che par che vada seco del pari. Lo imbasciatore di Mantua, monsignor Torquato Bembo, il Sansovino e Tiziano, intrattenendo la divina giovane a tavola, sono andati godendo de l'animale, che ha tre sorti di polpe nel petto. Onde ella ed eglino a ogni boccone hanno dato benedizioni al donatore di sì sfoggiata carne in bianchezza e nel gusto. Sì che ogni pernice e fagiano, ogni tortora e quaglia, e ogni ortolano, se avessero tanto di senno quanto hanno di sapore, s'inghiottirebbero l'un l'altro d'invidia: benché se voi, che nobile essempio dei personaggi galanti pur sète, foste nel numero de la graziosa compagnia, come ognuno che ci era vi desiderava stato, di più bello ornamento non poteva esser la tavola; ma, perché non mancarassi d'invitarvi a tal festa un'altra volta, mi vi raccomando e saluto.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXV">DCXXV</head>
<opener><salute>AL SANSOVINO</salute></opener>
<p>Il gran quadro di basso rilievo e di marmorea durezza composto, per volerlo sollevare sino al cielo con la lode, basta a dire che da la mano di messer Iacopo ci venga, imperò che il nome che avete ne la scultura è sì degno che fino al Buonaruoti ne ammira. Pochi uomini ne l'intelletto e nel grado sublimi sono restati di non venirlo a vedere in mia casa. Il reverendissimo monsignor Beccatello legato, che avanza se stesso d'ingegno, stupido rimase subito che l'ebbe considerato e veduto. Il mio signor duca d'Urbino tosto che lo rimirò disse: “È una mirabil cosa tal opra”. Che più? La eccellenza de la illustrissima Vittoria Farnese, a la cui bontà somma ne ho fatto un presente, mi scrive che né in Roma né altrove mai non se n'è visto un sì bello; il che devesi credere a madama sì mirabile e magna. Peroché, essendo lei suta nipote di quel papa Pavolo, che tanto seppe e valse, si può stimare che niuno magistero d'importanza restasse dietro ai suoi occhi. Ma che parole, quali effetti userò io in ricompensa di sì notabil dono e sì caro, che anco a ogni gran principe metterebbe pensiero a remunerarlo? Io non so mostrarne altra gratitudine che il tacere. Avvenga che né anco me proprio posso offerirmi, però che mi vi diedi tutto è gran tempo, se vi piace ora che niente di me stesso vi dia, è di necessità che ne lo prestate ad usura. La qual somma pagaravvi poi la buona volontà del mio animo.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXVI">DCXXVI</head>
<opener><salute>AL DUCA DI SOMMA</salute></opener>
<p>Messer Colletta, di voi segretario e giovane di nobil creanza e vertù, mi ha date le trenta corone d'oro e il bicchiere d'oro e d'argento: quelle ho spese e dispensate nei propri bisogni e d'altrui, e questo donato a l'Eccellenza del duca d'Urbino, mio signore. Imperoché la sua bellezza ne l'artificio e nel garbo si avanza sopra quante mai coppe si sono viste da bere ai miei giorni. Egli è tale in la sottigliezza, nel dissegno e ne la diligenzia che il Campi Bartolomeo, in simil fare mirabile, è rimasto stupido in tal fattura da senno. Onde, per esser sì fatto, mi è parso degno de la bocca di Guidobaldo come di goderlo era indegna la mia, del qual dono ha mostrato un piacer sì grande, che più non poteva mostrarne di qualunque altra gioia si voglia, sì che riputazione, favore e grandezza me ne risulta in simil cosa da re. Certo s'ella fusse opera francese, nel modo ch'è italiana, me lo arrecarei in dispetto d'invidia. Ma con che sorte di gratitudine potrò io pagar mai l'obligo che al magnanimo Gianbernardino Sanseverino mi fa debitore in perpetuo? Non si può imaginare i benefizii che goderebbero in virtuosi mercé de la cortesia vostra, se la fortuna vi sodisfacesse di ciò che ai di voi merti debbe. Benché la bontà vostra è cotanta che Iddio, che da la sorte fa ubidire il suo cenno, supplirà al dove si manca da lei con gradi e facultà conformi a l'animo, che tenete in ben fare. In cotal mezzo disponete de la servitù mia qual vi pare; imperò che del mio cuore e de la mia mente avete preso di maniera il possesso, che altro che di servirvi non penso.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXVII">DCXXVII</head>
<opener><salute>AL SAN MICHELE</salute></opener>
<p>Il dono che mi faceste l'altrieri de le olive e de la malvagìa non doveva comportare la giunta de la rebola, bevanda non pure da tedeschi e francesi, ma da italiani ancora; imperoché bastava a lui solo l'obligarmi di gratitudine a la di voi cortesia liberale. Veramente, messer Michele onorando, che non meno mi sono suti cari i presenti, come cosa che potesse desiderare il mio gusto, il quale continuo si converte in quello degli amici, che, godendone loro con esso meco insieme, due volte me ne sento far pro in l'appetito. Il Sansovino e Tiziano, fratelli miei come vostri, verranno diman da sera a assaggiare il vino mandatomi in grazia; imperò che i cibi quaresimali son di sì dura digestione a lo stomaco che di tale liquore han bisogno, sì che, famoso architetto, non è maraviglia se da voi, che sète mirabile, si fanno cose eccellenti. De le quali vi ringrazio di cuore.</p>
<closer><dateline>Di marzo, in Vinezia, 1552.</dateline></closer></div1>
<div1 type="epistola"><head n="DCXXVIII">DCXXVIII</head>
<opener><salute>AL DANESE</salute></opener>
<p>O scultore, o poeta, in gloria di chi merita che nei marmi resti de la sua effigie essemplo, e nei fogli del suo nome memoria, circa il disamore che, per essere chi sono, mi porta la chietina ignominia, mi rido e non mi dolgo, imperò che non è colpa che abbia più vicina la pena che la invidia. Onde ella, che mi è contra, fa le mie vendette con seco. Intanto confesso d'aver più caro che un ser tale si tormenti in grazia del mio bene, che si compiaccia in causa del mio male, e quel che più mi piace è che gli uomini invidiosi sono carnefici di loro medesimi. Adunque state sano in voi, mentre ch'egli si martorizza per altri.</p>
<closer><dateline>Di aprile, in Vinezia, 1552.</dateline></closer></div1>
<div1 type="epistola"><head n="DCXXIX">DCXXIX</head>
<opener><salute>AL COMPARE</salute></opener>
<p>Di grazia, fratello, non vi contaminate tutta via con sì gran dispiacere ne l'animo circa la mala vita, che menano insieme i figliuoli vostri inonesti; imperò che dovete usar ogni opera acciò l'uno e l'altro impari qualunque è vizio, e più empio in la infamia; ché guai a colui ch'è dotato di vertù oggidì.</p>
<closer><dateline>Di aprile, in Vinezia, 1552.</dateline></closer></div1>
<div1 type="epistola"><head n="DCXXX">DCXXX</head>
<opener><salute>A LO ALBERGOTTI</salute></opener>
<p>Leone, mio più che figliuolo non che parente, quel Leone dico, che ne le medaglie di conio agguaglia gli antichi e ne le statue di bronzo avanza i moderni (e per testimonio di ciò fa le figure del quinto Carlo in Milano), egli è sì caro a Cesare che da la di lui Maestà ha ricevuto il grado dei cavalieri, la nobiltà di gentiluomo e la facultade di bene istante; per consolazione de la madre aretina se ne viene ad Arezzo con la famiglia. A la quale costì compererà poder convenevole al viver dei suoi, e più forse; ma la somma del ciò, ch'io voglio inferire, consiste in pregar la dolcezza de l'umanità vostra a carezzarlo con il proprio amore che me accarezzareste, caso che mi transferissi a la patria, per grazia. Benché ingiurio la di voi cortesia gentilissima a farvi instanzia in quello costume e natura èvvi sempre. Sì che, in cambio di ringraziarvi de le accoglienze, ch'io so che farete a l'uomo famoso, vi chieggo perdono de la richiesta fattavi, come che in voi fusse dubbio nel farla. Anzi son certo che ciascun nostro cittadino prestante lo abbraccerà, secondo che sogliono abbracciare qualunque è ne le vertù nominato, come la persona del sopradetto ingegno tra gli spirti illustri. E perché nulla manchi, tiene un figlio in la corte imperiale, che gli resta indietro di poco. Ora la concludo con dirvi che ne la maniera, ch'io desidero che mi disponiate nel tutto, mi conserviate ne l'animo, raccomandandomi a l'onorato scultore e prestante. Il quale ritornerà donde si parte tra quindeci o venti giorni al più, godendosi il palazzo donatogli dal gran Carlo in sua vita.</p>
<closer><dateline>Di maggio, in Venezia, 1552.</dateline></closer></div1>
<div1 type="epistola"><head n="DCXXXI">DCXXXI</head>
<opener><salute>AL MENDOZZA</salute></opener>
<p>Sa, Vostra Signoria don Giovanni, perché la partita di Quella non mi fornisce di consumare in dolermene? Perché da dolcezza del buon Vargas, successor suo, ci rimedia in modo con la carità de la benevolenza, che mi par quasi che qui siate in persona. Io non altrimenti sono amato da sì modesto e venerabile gentiluomo che mi sia suto accarezzato da voi, leale e cortese signore. Certo la benigna di lui maniera tiene la propria cura de lo esser mio, che ne piglia la vostra sincera bontade continuo. Ché, se ciò non fusse, la povertà, che mi affligge, non si vedrebbe sovvenire al presente da la commissione imposta a lo imbasciatore prestantissimo circa il pagarmisi la mercede ordinata da la magnanimità cesarea a la vertù che Dio mi diede perch'io la essercitassi in gloria di lei e non d'altri. Il che faccio con il testimonio di ciascuno che ha in sé neutralità e ragione; né paura né premio sarà mai bastante a scemar dramma de la divozione con che adora Carlo quinto il mio animo. Ma è pur bestial cosa e istrana la frenesia parziale nei fuorausciti e nel vulgo: le cui chimere, mentre vogliono che la maestà di lui sia nulla, la sollevano sopra le stelle nel tutto. Però che, ne lo affermare che (oltra la Turchia e la Germania) si muove in aiuto di Francia il mondo nostro e l'altrui, vengono le lor ciance a far fede che per atterrare lo imperatore, come fatal e tremendo, bisogna che risusciti di Dario e di Serse ogni essercito; talché mi è parso, per chiuder la bocca a la invidia, di comporre il sottoscritto sonettò e mandarlo a basciarvi la mano in nome di me, avido de le vertù vostre predicatore. È ben vero che l'ho prima recitato a voi, recitandolo al ritratto al quale ogni senso e spirto de la vita che avete ha dato lo stile divino del solo Tiziano in pittura. Da poi hallo udito lo splendido e generoso don Francesco di Toledo, a le cui magnificenzie stupende il regno pontificale saria poco. Sì che leggetelo, se vi pare, anco a l'onore del comendatore d'Alcantara.</p>
<closer><dateline>Di luglio, in Venezia, 1552.</dateline></closer></div1>
<div1 type="epistola"><head n="DCXXXII">DCXXXII</head>
<opener><salute>AL DUCA D'ATRI</salute></opener>
<p>La coppa dorata e la collana d'oro, che, perch'io ci bea e perché mia figlia se ne orni, mi ha la illustrissima Vostra Eccellenza mandate, mi son non manco care che al di voi padre si fusse e a la generosità vostra si sia la servitù che a tutti due il cuor mio ha tenuto e si tiene. Ma sconoscente de la gentilezza dei gran signori e dei buoni sarebbe ciascuno, non ch'io, se la memoria di quello non riverisse, e la mansuetudine che adolcisce voi non amasse. Non è dubbio che la natura, in disonore de la morte che inanzi tempo privonne l'Italia, ve infuse talmente quei suoi costumi, quelle sue magnificenzie e quelle sue grazie nel viso, nei gesti e ne l'animo, che chi vi mira, lui vede; chi vi considera, lui comprende; e chi vi conversa, lui dispone. Terrei per sommo favore e divino se vi potessi ritrar con la penna, nel modo che havvi ritratto con il pennello Tiziano. Imperò che la vivacità, con che respirate nel suo colore, avria sentimento anco nel mio inchiostro. Benché, se in tutto non apparirete ne le di me carte con il merito, comprenderassi almeno l'ansia de l'ardente desiderio che ne tengo in gran parte. Intanto dei doni vi ringrazio, come di cosa regia a me di condizione umile. Né avendo altro da ricompensarvi che il farvi del ciò che pur sono un presente, di quel che paio ve lo faccio, essendo certo che, per non esser minor liberalità lo accettar le cose piccole che donare le grandi, che non vi sarò discaro, ma grato.</p>
<closer><dateline>Di agosto, in Venezia, 1552.</dateline></closer></div1>
<div1 type="epistola"><head n="DCXXXIII">DCXXXIII</head>
<opener><salute>AL DOTTOR GUALDO</salute></opener>
<p>Messer Giuseppe magnifico, io che fino a qui mi son creduto che la invidia perversi solamente gli uomini, mi do ad intendere adesso che non pur gli animali, ma i frutti ancora siano cruciati da lei senza forse. E che sia il vero, i ripari che poneste ne le pesche indrizzatemi, in luogo di conservarle l'hanno corrotte, di sorte che la vaghezza del colore di rubini, il quale gli facea risplender le gote, è suta conversa in mistura come fracida, schifa; e, ne le più grosse e più scelte, peggio che brutta s'è mostra. Benché in dispregio de la ingiuria fattagli, per parer d'esser qual cosa, e la soavità de la dolcezza, che cotanto ci diletta nel gusto, non altrimenti è rimasta in loro che se nulla avessero patito d'offesa. Onde la brigata aretina e bagoza, con i padroni e padrone insieme, sonsene compiaciute in maniera che, di quante se gli portano innanzi de l'altre, ne assaggiano apena una sola. Sì che vi se ne rende grazie con quella ingordigia d'affetto che si sono mangiate e godute. Ma non si creda che manco ci sia piaciuta la carta, e il carattero de la sua eloquenza espressore, che le frutta che non si laudano secondo il dovere, né vantano. È certo che poi che furno gli agenti de le leggi e degli studi, non penso che di mano di qual si voglia Bartolo o Baldo uscissero mai scritti, che agguagliassero la più minima lettra di tale e sì fatte, che fino a la stampa ne stupisce e gli cede. Quanto mo al dolervi che le forze non vi correspondono a l'animo, dico che ciò è di vostro dispiacere e mio danno; ché ben so io che supplireste, se fusse il contrario, a quello che mancamento è nei principi ognora. Insomma stoltizia e ambizione de la natura è il far maggiore il volere che il potere in altrui. Imperò che monstri de la povertà misera sono quegli, le cui volontadi magne non cedono circa il desiderio magnanimo a le possanze degli imperadori e dei re; però diciamo beati coloro che menano del pari la mediocre sua condizione e la sorte. Stiamo adunque lieti in nostra qualità e fortuna.</p>
<closer><dateline>Di agosto, in Vinezia, 1552.</dateline></closer></div1>
<div1 type="epistola"><head n="DCXXXIV">DCXXXIV</head>
<opener><salute>AL CAVALIERE LEONE</salute></opener>
<p>Ebbi, figlio caro, la lettra che diedemi avviso del vostro esser partito per Milano, da Modena; da poi ho ricevuto la carta con la quale scrivete anco a lo scultore che il Sansovino non degna e il Buonaruoti biasima; sì che, circa l'essersi riso che lo ricercate, non dirò altro. Inquanto mo a l'avermi fatto dir le bugie in Arezzo, Dio ve lo perdoni, imperò che, andandoci, vi facevano conoscer con gli onori che, in chiamar Livio sì antica cittade madre degli ingegni, non disse menzogna. Conciosia che, in onorare il vostro, avreste compreso d'esserle legittimamente figliuolo. I primi nobili de la terra e nel credito, con gran numero di cavalli, si erano messi in punto per venirvi incontra; né anco vi si mancava di onorato alloggiamento e di visite, del che eravate prima per rallegrarvi di cotale onoranza in perpetuo, e poi per dare essempio di ciò che può la vertù in eterno. Benché eccede qualunque preminenza si sia quella con che raccoglie un suo cittadino la patria; che, ancora che germogli per tutti i paesi la invidia, quella che si vede inverso i meriti altrui più che pestifera, è dove l'uomo ci nasce. Imperò che il vizio degli ignoranti non può soffrire l'eccellenzia degli intelletti, quali più gli sono vicini, meno se gli rivolgano con l'animo, per la qual cosa un discortese torto e una mala sodisfazione ha ricevuto da voi la vostra professione ammiranda, non senza mio dispiacere e scontento; però che, amandovi nel modo che si dee amare un celebre vertuoso e parente, parmi che mi sia stato rapito il grado de la fama nel nome, in caso de la perdita del solenne a la vostra persona apparecchio. Né potendomene vendicare altrimenti, non vi saluto da parte di Tiziano e di Iacopo, se bene ciascuno dei due illustri nei colori e nei marmi me lo commette pregando.</p>
<closer><dateline>Di settembre, in Vinezia, 1552.</dateline></closer></div1>
<div1 type="epistola"><head n="DCXXXV">DCXXXV</head>
<opener><salute>A LA SIGNORA ERSILIA DI MONTE</salute></opener>
<p>Io non so, signora, (caso che il mio scrivervi paia prosunzione) a chi darmi di cotale difetto la colpa. Io sto in dubbio circa lo attribuir ciò al Zacchi, che vi ha ritratta, overo a la effigie che con il fiato vi rappresenta in medaglia: ché, se ben egli mandandomi sì caro essemplo mi ha presuaso a scrivervi ed ella con la sua natural vivezza isforzato a indrizzarvi lo scritto, devrei usare la temperanza di quella modestia la quale le volontà raffrena e le persuasioni ammonisce; ma, per rendermi certo che il valore di Vostra Eccellenza non è per riprendere la affezione che in leale servitù le porto, dicovi senza timore di rispetto che, come sacra reliquia de la grazia muliebre, corrono le persone non indegne di guardarla, a vederla. Conciosia che, nel suo vago colorito rilievo, appare quella costanzia, quella piacienza e quella generosità che dimostraste con l'animo, subito che sentiste per l'orecchie nel cuore qualmente lo intrepido consorte vostro avea tenuto di maggior pregio il morire in gloria con l'armi che il viver felice nei gradi. Sentendo voi la nuova come inaspettata crudele, per mezzo de le sudette virtù l'ascoltaste, la soffriste e la sprezzaste, di maniera che la iniquità de la sorte (d'ogni umano sinistro cagione), per ricoprire l'errore con la emenda, vuole che si pensi che sia sua opra il conservarvi ne lo amore del divo Giulio e nel sangue, non si accorgendo che il tutto deriva non meno da le reali dote, che il cielo vi diede nascendoci, che da la mansueta dolcezza de la sua beatitudine innata. Sì che la pace, che vi nutrisce lo spirito in quiete, predominarà il petto vostro in perpetuo. Intanto congratulatevi d'ora in ora con la purità candida de la vedovanza ammiranda. Perché è più splendida e magnanima operazione lo imitare l'angelica vita in la carne, che per via di lei accrescere il numero dei mortali nel mondo. Beltade e lampa del sacramento spirituale, leve indole di laude e d'onore, intera e incorrotta imagine di Dio è la vedovile verginità ne la donna.Insomma è di più perfetta fecondità il gradire la mente che lo aggravare il ventre; imperò che questo partorisce i figliuoli del duolo e quella produce le creature del gaudio. Ma, perché le nozze riempiono l'universo e la castità il paradiso, e da che tanta differenza è tra il consumare del secondo matrimonio al non più seco congiungersi, quanta tra il ben fare e il peccato, nel caso del mantenervi nel vostro essere, lasciatene la cura a Cristo, ché anch'io (benché sia la comparazione diseguale) nel reggimento del mio così faccio, però che il ritrovarmi molto ricco in virtù, essendo più che mendico in disgrazia, un nonnulla paio oggidì. Giuravi il mio essere per divino influsso uomo libero che lo intendere che i libri religiosi,che intitolai al Pastor sommo umilmente, sono in le mani vostre ridotti, mi ha converso la disperazione in letizia. E perché nessun premio mi poteva esser sì grato, non mi voglio con modo fiero dolere nel conto del pur due parole non avere in pro di sì cristiane vigilie ottenute. Non nego che la mercede largitami da la di lui santità nel principio non fusse dono, come si sa, onorato. Ma perché non doveva farmi un sì gran pontifice ciò che mi fa qualunque magno sire ci regna? Per pompa e delizie de le sue magnificenzie inimitabili, devria nostro signore tener me, che oltra lo essergli di molto e molto tempo divoto, è la condizion mia nel nome pari a quanti mai in Arezzo furono degni di memoria o saranno. Dei suoi che mo sono, non parlo; perché gli celebro, gli adoro e schiavo dei loro servi mi chiamo. Ma doppo a simile debito, essendo la mia penna peste de la invidia, il mio inchiostro veleno e la mia carta sepolcro, è noto a tutti che, contra i meriti del Padre beato e santo e il fratello circonspetto e ottimo, non ci apre bocca in dispregio. Sì che, pigliando voi, signora illustrissima, in protezione me misero, farete opra tre volte più che caritevole e pia.</p>
<closer><dateline>Di settembre, in Venezia, 1552.</dateline></closer></div1>
<div1 type="epistola"><head n="DCXXXVI">DCXXXVI</head>
<opener><salute>AL ZACCHI, SCULTORE</salute></opener>
<p>Lo avviso che mi date (nel conto del buon ufficio, che la graziosa Ersilia vuol fare in pro mio appresso la santità di Giulio, pontefice sommo, e la eccellenza di Baldovino, signore ottimo in Roma) ho io proposto non pure a quello che la reina per me fa con il re suo in Francia, ma a la mercede, di che poco è, mi fu larghissima la maestà di Bona in Polonia, benché il cercare sì degna e gran donna qualche sussidio in riparo de la necessità che mi crucia, oltra il risultare in onore di quel suo animo, che non cede di generositate a imperatrice che mai fusse o sarà, redonda medesimamente in gloria di Nostro Signore e del fratello. Conciosia che il non avere sì magno papa e sì gentil personaggio mostrato niun segno di caritade in verso i libri sacri, che gli ho intitolati di cuore, lascia dire ciò che gli pare ai maligni: i quali tuttavia mi rimproverano la divozione con che adoro ambedue. Ma in chi debbano sì gran maestri dispensare qualche poco de le loro magnificenzie, non le dispensando in me, che do e non tolgo nominanza al paese u' nascemmo Dio grazia? Sì che laude ne ritrarrà la di voi onorata padrona ne lo intercedere aiuto a me, che solo in lei spero e confido. Tal che lasciarò una sì fatta memoria nel mondo, che impareranno le felice madame e possenti a non patire che la vertude stenti in coloro che predicano i meriti d'altrui e descrivono.</p>
<closer><dateline>Di ottobre, in Vinezia, 1552.</dateline></closer></div1>
<div1 type="epistola"><head n="DCXXXVII">DCXXXVII</head>
<opener><salute>AL SECRETARIO DEL LEGATO</salute></opener>
<p>Nel vedere il mirabilissimo ritratto di monsignore nostro, non mi sono potuto astenere di non ritrarre anch'io, non la faccia illustre di Sua Signoria, ma la sembianza del di lui animo egregio. Onde per fede di ciò, ecco che ve lo mando in sonetto. Certo è che sì come due Carli quinti si veggono al mondo, uno di mano de la natura e l'altro de lo stile di Tiziano, così medesimamente per opra di quella e di questo due Beccatelli appariscono. Sì che leggete i miei versi, e lodate più tosto la divozione, che tengo a sì degno uomo, che l'ingegno da cui escono sì fatte rime nel vero.</p>
<div2 type="poesia"><lg type="sonetto"><lg type="quartina"><l>Chi mai non vidde e veder vuol l'altera</l>
<l>Indole d'ogni regia maestade,</l>
<l>In le viscere il cuor de l'amistade</l>
<l>Il pensier pio d'una mente sincera;</l></lg>
<lg type="quartina"><l>Chi non comprende la sembianza vera</l>
<l>De la vertù e de l'umanitade,</l>
<l>La tenerezza de la caritade,</l>
<l>Come Iddio s'ama e qual in lui si spera;</l></lg>
<lg type="terzina"><l>Miri il solenne e sacro Beccatello,</l>
<l>E vedrà grazie tali in lor figura,</l>
<l>Dal solo espresse di Tizian pennello.</l></lg>
<lg type="terzina"><l>Se dipinto il contempla la natura,</l>
<l>Dirà, credendol vivo: -Questo è quello,</l>
<l>Che de la mia innocenza ha in sé la cura.-</l></lg></lg></div2>
<div2 type="epistola">
<p>Figliuol caro: non si scordi il raccomandarmi al signor cavaliero con dirgli che il non venirmi a vedere deriva dal poco amore che mi porta il suo colui ch'egli serve per sorte, e non per merito che in lui si vegga. Non è dubbio che, s'io fussi fagiano e non uomo, che gli sarei nel cuore, non che in grazia: imperò che i buoni cibi e non i belli spiriti sono suoi idoli invero.</p>
<closer><dateline>Di ottobre, in Vinezia, 1552.</dateline></closer>
    </div2></div1>
<div1 type="epistola"><head n="DCXXXVIII">DCXXXVIII</head>
<opener><salute>A MADONNA LUCIETTA SARACINA</salute></opener>
<p>Per non sapere con qual sorte di gratitudine ricompensare i saluti che mi mandate per bocca del di voi signor Gasparo, senza menda e senza inganno consorte, mi è parso di mio uffizio e di mio debito il commettere con i prieghi ad Alessandro Vittoria che, subito costì giunto in Vicenza, la idea del volto vostro rassempli. Di mio ufficio è stato il disporre lo eccellente scultore a ritrarvi; però che i meriti dei costumi, che di laude illustre vi adornano, essortano ciascuno, che gli comprende in vertù, a onorarvi ne l'opere. Ed è suto di mio debito ancora, conciosia che il ricordarsi la gentil bontade vostra di me, che vi osservo, mi obliga a mostrarmevi in tutti i casi de le preclare occasioni obligato. Onde in fede di ciò, il giovane, che a' marmi comincia a dar lo spirito in dissegno, per compiacersi nel farmi piacere tuttavia, vuole connumerare la modesta e nobile effigie vostra tra la copia di quelle cotante che di man sua in vivace rilievo si veggono. Egli, ch'è già la istessa natura in tale arte, con la propria avidità che ha fatto Massimiano, il principe di Piemonte e di Spagna, non che in Trento il padre, il fratello e il nipote con diversi altri cavalieri e prelati, delibera medesimamente far voi, che ne sète degna, in medaglia. Sì che lo studio da lui posto in esprimere la mansuetudine, la gravità e la grazia de la Chieregata Caterina sublime, né più né meno vi apparirà ne la sembianza in dolcezza che si apparisca in quelle de le dilette figliuole del da Thiene conte Marc'Antonio amantissimo. Insomma, quando pure si dubiti che lo allievo del Fidia Sansovino in lo stile, non imiti il suo gran precettore ne la fama, con risoluta credenza (oltra e la di me testa da lui in un tratto ritratta, e la di Maddalena Liomparda notabile matrona) la maestà che glorifica l'aria e la fronte del duca ottimo d'Atri e magnanimo. Ora io la determino. La destra basciandovi con paterna carità d'amore e con servile riverenza d'affetto.</p>
<closer><dateline>Di novembre, in Venezia, 1552.</dateline></closer></div1>
<div1 type="epistola"><head n="DCIXL">DCIXL</head>
<opener><salute>AL ZACCHI, SCULTORE</salute></opener>
<p>Caro messer Giovanni e amabile, la consolazione da me sentita nel cuore nel caso de lo avermi l'unica signora Ersilia accettato per servo in sua grazia, è in me raddoppiata per i saluti, dei quali la mansueta felicità de l'onorata del fatale cardinale di Monte sorella si è degnata far degna la mia vertù mediocre. Ma, se i personaggi posti in cielo da la fortuna imitassero loro che umiliano la superbia nei gradi, divine e non umane creature sariano. È chiaro ch'io, per non parer temerario, lascio di confessar in lettre il debito che me le obliga mercé di cotal favore in eterno; ché, se ciò non mi raffrenasse, laudarei la sua benignità di maniera che forse non le saria la divozione, con ch'io la riverisco, noiosa. Ma con qual penna, con qual lingua e con qual voce isprimerò, noterò e intonerò ciò che debbo in ricompensa de la carta scrittami da colei che (come dissi di sopra) mi ha raccolto sotto l'ombra del suo potere più che grande? Sì amorevole, sì cordiale e sì sviscerata non ne scrisse già mai sommessa ancilla a reina, non che a servile schiavo, signore; e tutto viene dal dono largito da Dio a la sua natura magnanima, al suo costume reale e a la sua cortesia gioconda. Ma perché si punisce la ingratitudine, quando si rimprovera il ricevuto beneficio a lo ingrato, quel poco o assai che di ciò saprò favellare con l'inchiostro farà sì che non mai gettarammisi in occhio tal pecca. Ben si sa che, patendo io (elle pure ho qualche ingegno), <foreign lang="lat">continuo</foreign> soglio dire che, quando la vertù stassi de la sorte in disgrazia, il convertirsi in vizio gli è gloria. Io, che l'ho esclamato più volte, d'averci aperto bocca mi pento; ché, non pentendomene, ingiuriarei la protezion calda che ha di me presa Ersilia donna de le donne egrege ne l'opere pie, negli atti onesti e nei progressi illustri. Sì che viva Sua Eccellenza la vita di due vite, e rallegrisi.</p>
<closer><dateline>Di novembre, in Venezia, 1552.</dateline></closer></div1>
<div1 type="epistola"><head n="DCXL">DCXL</head>
<opener><salute>A MADAMA ERSILIA</salute></opener>
<p>La presenza del vostro ritratto solenne (il quale tiene in sé una certa dolcezza e venerazione, che fa parer divina la umanità), s'ella che rappresenta la viva, fusse niente mancata in mostrarmi la complession splendida de la inclita sua natura sublime; avete aggiunto la lettra benigna mandatami dal pietoso intento de l'animo, che vi ha dato Iddio, a ciò quel tanto di arbitrio, che avete in la buona fortuna, si spenda in pro di chi a torto patisce in gli stenti, il che vi accresce fama in l'onore, però che più che gloriosi sono i beneficii concessi a persone de le loro mercedi capaci. De la qual cosa, essendo voi conscia da senno, procedete di sorte in profitto dei bisognosi che fate stupire chi lo considera e rallegrare chi ne gode; tal che ogni celebre lingua è obbligata a divulgare qualmente per gradire i rari vertuosi e per riparare ai disagi dei buoni: “Ci vive la cortese di Monte Ersilia illustrissima”. Ma che più gran fede, che maggior credenza e che più bel pegno può dare il mondo, nel caso de la santa bontade vostra, che il far vedere a le genti l'ansia che vi essercita la mente nel conto del tuttavia pensare a lo in che modo possiate apparire sostegno salutifero inverso qualunque ricorre a voi, che ricca di effetti e povera di parole d'ognor sète? E ciò fate perché chi non ha la bugia per vergogna promette quello che non pensa osservare; ma chi non vuole mentire promettendo, tardi ci apre la bocca e favella. Insomma, essendo tutte le carità usate da la eccellenza di Vostra Signoria bene spese, è da stimare che quelle, che si dispenseranno in me, non si gettino. E ancora che la speranza sia calamità de la vecchiezza e miseria, la cotanta e isviscerata che ho posto in voi mi rende avventurato e felice aspettando. Ma perché lo sperare e il desiderare son gemelli, non so a chi lor due dar la colpa de lo esservi con il pronto de le mie carte importuno. Io certo spero di conseguire per opra de la pietà vostra quel poco più di sussidio che, instigato da la mendica necessità, pur desidero; onde la speranza e il desiderio (parasiti de le volontà, che ciò che si brama confermano) a gittarmi ne le braccia de la misericorde di voi cristiana clemenza mi spingano: come anco, con lo intrinseco di tutta la divozione, ch'io ho ne lo affetto del cuore, a inchinarmivi.</p>
<closer><dateline>Di novembre, in Venezia, 1552.</dateline></closer></div1>
<div1 type="epistola"><head n="DCXLI">DCXLI</head>

<opener><salute>AL COLLE</salute></opener>
<p>Il cognome di “giusto” è proprio titolo conforme a la sincera natura di voi, messer Bernardo amatissimo. Io ciò parlo in proposito del procedere vostro a giovamento di coloro che in voi che leal sète confidano. Benché lo avere in mio utile convertito in oro la moneta non è maraviglia, imperò che vediamovi uomo di maniera prestante, che questa inclita Signoria soprumana havvi onorato con un dono non più largito a nessuno agente di potentato in Italia. Onde la cotanto splendida dimostrazione in lo effetto, dopo il far fede de la notabile stima in cui tiene la di lei serenità il mirabile duca, ha testimoniato ancora la provida modestia e la grazia che vi essercita lo ingegno in la pratica de le occorrenti occasioni dei negozii. Ma, venendo a l'ordine di sei mesi inanzi, dato da Sua Eccellenza circa il caso de la mercede concessami, dico che ben sapete che il discreto Lattanzio Gorini mi scrisse che il primo del passato settembre cominciava la paga, ed essendone già presso che tre ne la fine, si devrebbe dire: “Ecco che ti si manda”, e non: “Aspetta che ti si darà”. Come si sia, io ci nacqui, ci vivo e ci morirò schiavo dei servi del principe nostro adorando; né si creda ch'io non tenessi per fermo che la di lui bontade invitta non avanzasse le magnificenzie di quanti mai ne fur larghi ai dì miei; invero starei di ciò liberamente sicuro, se la sorte iniqua non si interponesse tra la regia generosità sua e la miserrima povertade mia. Insomma chi passa i sessanta anni debbe sperar ristoro a la caduca vecchiezza ne l'altro mondo, ché pensando ottenerlo in questo è pazzia. Ma, o signor Giovanni, o signor Giovanni, o signor Giovanni, tutti quegli che vi servirono ha remunerati il vostro gran figliuolo grandemente; e solo a me, che vi fu e familiare e compagno e fratello, per colpa de la mala fortuna a pena dà un pezzo di pane in limosina. Famoso divo e immortale eroe; perché, tu che non potevi star senza me pur un'ora, mi hai lasciato qua senza te sì gran tempo? Sì che la conclusione del tutto è che il felice e fatal Cosimo, promosso da la circonscritta cortesia propria, non comporterà che la magnitudine de l'animo, che per magnanimo il celebra, sia vinta da la villania de lo influsso perverso, il quale si compiace nel presumersi d'esser cagione che mi si aggiunga digiuno a la fame. E da chi? Da un signore che non fa conto dei tesori, e stimerà di convertire in dieci i cinque che di mera volontade mi porge.</p>
<closer><dateline>Di Venezia, di novembre, 1552.</dateline></closer>
<ps>
<head>Post scritta. </head> <p>- Oltra il legato, Spagna e, Urbino, la caterva dei preclari amici vostri amorevoli, tra i quali è Tiziano e il Sansovino, nei colori e nei marmi famosi, vi bascia la mano e saluta con quel fervore, ch'io bascio quella del signor Lelio, del maggioredomo e del Pagni, padroni miei in eterno. Direi anco del circonspetto monsignore di Cortona; ma per non esser tenuto temerario mi taccio. Mi si scordava il dirvi che il Pero caro, e da bene sette volte e gratissimo, è causa ch'io tolero la vostra a me sì dura partita e assenza.</p>
    </ps></div1>
<div1 type="epistola"><head n="DCXLII">DCXLII</head>
<opener><salute>AL SALA</salute></opener>
<p>Dolce, caro e cortese Bartolomeo figliuol mio, l'olive che mi manda il da bene Achille onorando son bastanti a gratificare non che la mia, ma la mensa di un re. Quel mo che mi sa male è che non tengo nessuno dei quadri che il Volta, come uomo che se ne diletta, desidera. Io non me ne ritrovo in colore, né in rilievo pur uno, imperò che ne vado donando quanti a me se ne dona continuo; e non è molto che ne compiacqui la duchessa d'Urbino di uno (opra del Sansovino nel marmo) di scudi duecento nel prezzo. Benché stia securo l'amico che non attenderò a cosa con più ansia di quella, che non lasciarammi in riposo fino che non lo sodisfaccia in tal pratica; e, perché sempre ciò che promessi osservai, facci conto che nel palazzo nel quale il gentiluomo agguaglia di splendida grandezza ogni principe, sia la pittura ch'io dico ed ei brama. In cotal mezzo io, che amo lui come voi, a lui come a voi mi offerisco.</p>
<closer><dateline>Di decembre, in Venezia, 1552.</dateline></closer></div1>
<div1 type="epistola"><head n="DCXLIII">DCXLIII</head>
<opener><salute>A LA DUCHESSA D'ATRI</salute></opener>
<p>Io che son, come libero, uomo sincero e veridico, scrivendo alla di voi Eccellenza, per non parere di vantarmi non allego il quanto fu grata al suocero suo illustrissimo la di me divozione e la fede; e anco lascio da parte il come tiemmi nel cuore il di lei consorte e in la grazia: confesso bene che questa carta umilmente a mandarvi mi sforza l'auttoritade che nei meriti vostri ha la fama. Ella, che di continuo attende a pubblicargli per Italia nel vero, vuole ch'io vi notifichi che, se mai fu madama degna d'un marito dignissimo, voi quella sète, e avete tale e sì fatto che la superbia, la quale ne l'età giovenile gli ordini de la natura coi suoi furori conturba, né mo né mai è per avergli nulla di giuridizione ne l'animo: imperò che sino a la sorte pessima dice che gran gentiluomo, gran cavaliero e gran duce è Francesco: ch'esso è gran duce la clemenzia, la riputazione e la magnanimità il conferma; ch'esso è gran cavaliero, la valentigia, il senno e la generosità il testimonia; ch'esso è gran gentiluomo, la dolcezza, la mansuetudine e la creanza lo giura sì che, tosto che ai maturi anni egli arriva, non che l'onore, la gloria propria lo chiamerà auttore d'ogni laude. Onde non è maraviglia se Iddio (in ricompensa di sì egrege virtù) spira qualunque è più consumato in la penna a presentarli e a intitolargli e a dedicargli l'opere loro, le lor lingue e le lor persone, ritraendone quelle mercedi splendide che tuttavia ne riportano coloro che in pitture e in medaglie il figurano: talché il commun giudizio di chi più sa e più intende per incomparabile rifugio dei supremi intelletti il battezza. Ma se l'altezze dei principi in giovar a' dotti e ai buoni imitassero lo sposo vostro magnanimo (il quale ciò che ha compartisce al Nardi, al Bruzioli, al Doni, al Sansovino e a l'Ortensio, poeti illustri e istorici), se gli darebbe in preda Apollo; con qualunque dipinge e scolpisce, ne la guisa che se gli è dato quel Tiziano, che resuscita i morti in lo stile. Di me che l'adoro non parlo: imperò che esprimo con il tacere la innocenzia e il candore de la bontade pura che in ciascuna sua azione il promove talmente, che non sa se non far bene e pensarlo, ché, se fusse altrimente, la pazienzia, che le restrinse con tutti i sensi in le spalle, ne l'intedere che gli era mancato il figliuolo che gli dava il vostro parto in erede, si convertiva in disperazione senza dubbio. Benché Cristo Gesù, che a voi due congiunti in uno d'ognora pone mente, vi riserba ne le viscere il bambino ch'esser debbevi successore e saravvi. In cotal mezzo fino a l'invidia stupisce del come sarà possibile che di tutte l'eccellenze, che appartengono a chi ha dominio oggidì, l'ottimo Acquaviva ne abondi: la gravità e la maestà de l'aria serena e gioconda gli risplende nel fronte e riluce, l'umanità d'amicabile creatura e domestica gli nobilita la conversazione e la pratica, la integrità e la carità de l'intento circonspetto e sommesso gli adornano il nome e la vita nel tutto. Non è monarca che possegga con tanto rigore di potenzia le genti, con quanto fervore intrinseco ei signoreggia la benivolenza e lo affetto di chi lo maneggia e richiede. Talché fatale, anzi volontà del creatore e non d'altri, è il matrimonio che seco havvi incorporata per sempre, avvenga che non mai fu moglie né sposo, né sarà giamai, che si accomodi con la concordia, che dispone il consenso de l'uno e de l'altro in quiete, in virtù del cui divino favore la vanagloria de la beltade, il fasto de la dote e l'ambizione de la prosapia non fanno gonfiar voi ne la pompa, né vaneggiar lui per grandezza. Intanto le stanze sue sempre aperte son il ricetto dei segnalati ne la dottrina e ne l'armi in tal numero che più tosto re che duca può dirsegli. A dito lo mostra la turba, e corsa qua e là a vederlo ne la sua presenzia si specchia, nei suoi gesti compiacesi e ne le sue maniere consolasi, conciosia che chi è come lui buono e perfetto deve il favore del cielo e de la terra di simili grazie arricchire. Insomma con piacevoli parole concludo che, se ogni spezie di brigate corrono con ansia a vederlo, che anco è da credere che l'ancille veneree non chiudan gli occhi passando. Benché egli, che non conosce se non Susanna duchessa, né brama per belle che siano, l'altre fugge e rifiuta; non perché in felice felicità sia il conforto del duolo che in mirarle patisce amando l'amante, ma perché solo l'unica duchessa Susanna ha in la memoria e nel petto, talché di qui nasce che i drappi, le corone e le gioie, che altri getta con prodiga avarizia in lascivie, da lui si dispensano giorno e notte in limosine, che ci veston le figliuoline, che ci saziano la famigliuola e che ci riparano da la miseria. Sì che, se la fortuna comporta che molti di rendita e di stato lo avanzino, permette Iddio che pochi in la compassione dei pietosi ufficii lo agguaglino: per il che vi bascio la mano e inchino.</p>
<closer><dateline>Di decembre, in Venezia, 1552.</dateline></closer></div1>
<div1 type="epistola"><head n="DCXLIV">DCXLIV</head>
<opener><salute>AL PIGNA</salute></opener>
<p>O il mio galante, amorevole, dolce, buono, gentile, savio, liberale, valoroso e circonspetto messer Nicolò fratel caro, io, senza cerimonie cortigiane in comedia, prima vi saluto da senno e poi vi ringrazio da vero circa il presente fattomi il dì del nuovo anno nel 1553, onde ve ne rendo grazie con l'animo, con quel piacere che se n'è sodisfatto il mio gusto in la bocca. Però che i vasi pieni di condimenti delicati, e i finocchii metterebbero in succhio le gole chietine nel digiuno, e doppo anco. È ben vero che, se non mi si manda un altro maggior pan pepato e ben presto, farammi il mal pro il pensarci, non che il dubitare di non l'avere ai dì vostri. Tiziano, pittore divino, come voi speziale stupendo, di mangiarlo con esso meco si crede, e non altrimente che fusse per viaggio l'aspetta. Sì che tosto che giugne ve ne faremo onore, con darvene tante dozine di laude quanti entraraccene tra i denti pezzetti. Sì che valete e plaudite.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCXLV">DCXLV</head>

<opener><salute>A LO AGENTE DI FIORENZA</salute></opener>
<p>Tiziano e il Sansovino, non meno fratelli di voi che miei, pregano l'affabile e dolce Signoria Vostra amatissima che si degni venire doman da sera con voi medesimo a cena. Imperò che, essendo voi noi proprii con la persona del Pero, cenerete con le nostre istesse cenando. Ma, se bene le statue di marmo son da più che le figure di colore, imperò che queste solamente si veggono, e quelle, oltra il vederle, si toccano; la pittura è di molta stima e gran pregio, perché imita la natura di sorte che paiano cose vive le finte. In quanto a me, ancora che de le due professioni m'intenda, altro che de l'azioni del quinto Carlo non parlo; conciosia ch'esse avanzano la fede di qualunque le crede, e ristorano con la consolazione chi le ascolta. Sì che venite via, fratel buono, da che sète al modo nostro lontano dai costumi del volgo; il quale odia le cose presenti, brama le future e loda le passate, e più anco.</p>
<closer><dateline>Di casa, gennaio 1553.</dateline></closer>
<ps>
<head>Post scritta. </head><p>- Di grazia, guardatevi di non menar con voi quel messere che ardisce di venirvi appresso; perché sa che non sapete ch'egli ha sempre piena la lingua d'inganni e l'animo di sceleratezze.</p>
    </ps>
<closer><dateline>Di casa, in Venezia.</dateline></closer></div1>
<div1 type="epistola"><head n="DCXLVI">DCXLVI</head>
<opener><salute>A LO SPERONE</salute></opener>
<p>Poniam da parte le laude che dà la Signoria Vostra al poco merito mio, dicendo che le rime sono schiave de lo stile che vi pare ch'io abbi, e tiranne de lo ingegno nei versi d'altri; e degnatevi domattina venire a desinare, è suto per uscire di bocca, con Angela Spadara e con chi vedrete a la mensa. Onde Tiziano, il Sansovino e 'l Mantova (che dovevo dir prima) con la predetta madonna e io vi aspettiamo.</p>
<closer><dateline>Di casa, eccetera.</dateline></closer></div1>
<div1 type="epistola"><head n="DCXLVII">DCXLVII</head>
<opener><salute>AL PILUCCA</salute></opener>
<p>Io credevo, caro messer Paolo, che, in quanto a la commodità e al nome, vi bastasse la vertù che vi fa raro ne la scoltura e in la poesia, qual si legge e si vede ne le carte e nei marmi: ma che passate con lo ingegno più oltre mi sforza a confessarlo lo essercitarvi negli interessi dei maneggi ducali, di tal sorte che pare che ci siate nato ad istanzia di pratica così fatta da senno. Del che mi rallegro, sì perché vi amo, sì perché del padron che ubidite son servo. Sì ché attendete a operarvi in quello che più vi risulta di beneficio e di laude. Intanto conservatevi sano, e del signor Pero, me conservando in la grazia.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCXLVIII">DCXLVIII</head>
<opener><salute>AL DANESE</salute></opener>
<p>Non vi affaticate, figliuolo amorevole, ne le contese contra coloro ai quali pare di tormi il nome con affermare che di vile progenie pur sono, imperò che mi reco onore l'esser nato di basso sangue in Arezzo. Conciosia che niuno dei miei participa de la gloria mia in quanto a l'essere, ma secondo la parentela gliene risulta riputazione non poca. Ciò aviene perché io (che, nel tenere ogni paese per patria, sono cittadino del mondo) posso dare la nobiltà ad altri, se bene non l'ho da niuno ritratta. Ma non è maraviglia se la pedanteria di quegli, che dotti si reputano, non tolera ch'io sia (come sono) stimato; imperò che, s'è cosa insopportabile il veder uno che gli è pari nel credito e ne la fama, di che sorte è poi l'ansia che gli crucia nel conoscere chi gli supera ne la virtù e in l'onore? Or quando pur sia che il gran conto, che di me fa ciascun principe, venga dal fato, mi rallegro più tosto di meritar ciò per l'ingegno che l'averlo per sorte.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCIL">DCIL</head>
<opener><salute>AL D.</salute></opener>
<p>Che la gloria dei padri e la fama sia una grave soma a' figliuoli che ci vivono dissolutamente, se ne accorgeranno un giorno i nati di quei due che son sì nominati nel mondo. Ma perché niuno è nel tutto lodato o biasimato, da la lode e dal biasimo verragli cotal mancamento in proposito. Intanto attendete a spendere ogni vostra cura in sodisfazione de l'uomo degno, di cui sète creatura e allievo. Imperò che la lealtà di colui, che ben serve, converte a la fine la servitù dura in libertade tenera, e perché difficil cosa è il comandare cose oneste e lecite ad esseguire, è gran ventura la vostra che avete per superiore un uomo che non esce punto del diritto, in qualunque servizio ricercavi. Or state sano e viveteci.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCL">DCL</head>
<opener><salute>AL DONI</salute></opener>
<p>Messer Gianfrancesco, compar caro, intendo che il maestro de le medaglie sta male, per il che non si trova medico che intenda, per istudio né pratica, che cosa sia il mancamento che accenna di mandarlo sotterra. Poveri fisici: anzi ricchi volsi dire, avvenga che le malattie altrui gli sono tesoro e facultà; onde poveri dicogli, inquanto al non conoscere in così fatto tristo che la più mortale infermità, che si trovi, è quella de l'animo e non del corpo. Come si sia, la disonestà devrebbe andar scalza un mese al tempio de la infamia, acciocché per opra di cotal voto egli tornasse sano, che a la fede buona, che la ignominia perde, il più solenne amico ch'ella abbia è, se il notabile isciagurato si muore. Intanto non fate parola di queste quattro parole che scrivo; perché il mondo i suoi pari abbraccia, e gli a noi simili fugge.</p>
<closer><dateline>Di casa, di gennaio, in Venezia, 1553.</dateline></closer></div1>
<div1 type="epistola"><head n="DCLI">DCLI</head>
<opener><salute>AL DANESE</salute></opener>
<p>Di grazia, figliuolo, allontanatevi da la pratica del voi sapete bene ch'io voglio dire: parlo di colui che pare un arcisanto negli andamenti, e pur è vero che in tal ribalderia non ha pari. In fine niuna sorte di generazione è più iniqua di quella che va riportando parole, la più pessima è poi in chi ci comparisce innanzi con modi sommessi e con atti umanissimi, imperò che la maggior parte di coloro, che contrafanno l'aria del volto con la dolcezza de l'artificio, hanno l'effigie d'uomo e l'animo di bestia. Ma, perché il rimedio de l'offesa è la dimenticanza, non passo più oltra circa il suo riferire al contrario in le piazze quel tanto che in casa mia uscì di bocca ad alcune segnalate persone in buon proposito e caro. Io vi pregherei che lo castigaste con qualche severa riprensione e ribuffo, acciò si gisse emendando, ma spenderei indarno il ricordo: però che è quasi impossibile che cotale suo vizio, gonfiato dal vento d'un dissoluto costume e sfacciata licenzia, si lasciasse mettere il giogo e il freno; ma, perché ne lo adoperarci ogni nostra voglia e industria si getterebbe il tempo, non gliene fate pur cenno. Ah, ah, ah, mi rido tra l'altre sue ciance che, chiamandomi signore, si pensa farmi arrossire con la vergogna de la mia indignità nel grado e nel sangue, benché quasi merito il sì bel titolo, da che a l'ambizione e a l'avarizia comando; onde abondo d'onore, di ricchezza e di grazia. Sì che attendete a essercitare lo scarpello e la penna, ché ogni altra cosa è niente in quanto a la fama del nome, non dando cura ai cicalamenti perversi. Imperò che le ingiurie, che riceve a torto la innocenzia dei belli spirti, gli fanno illustre lo ingegno.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCLII">DCLII</head>
<opener><salute>AL GIUSTINIANO DI CANDIA</salute></opener>
<p>Messer Giovanni fratello, lo agente di Fiorenza mi ha non poco, molto sì laudata l'orazione che avete composto del suo gran duca in onore. Il signor Pero, dico, con la lingua del vero si reca cotal cosa in miracolo, sì la vede piena di spiriti nuovi, ornata di concetti sani e splendida di cose belle: del che mi sono compiaciuto, perché ella il principe ch'io adoro glorifica. Circa l'ostinazione che promove la ciurma pedantifera scalza, ignuda e famelica a una certa sorte d'invidiosa perfidia, che giura ch'io stesso con il sottoscritto di ciascun signore scrivo a me proprio le cotante e continue lettre che loro medesimi scrivonmi, rispondo che il negare cotal mia grazia il conferma. Imperò che le bugie son gli evangeli di sì fatti castroni, asini e buoi: è ben vero che il Franco usa il mandarsi pìstole in nome dei re e dei papi, benché di simil baia mi rido; avvenga che le catene e le gioie, le provisioni e gli ufficii mentiscano per la gola i furfanti; ché, se fusse così come affermano, bisognerebbe che io a me donasse presenti sì degni, e a me liberale mostrassemene, e non ch'eglino di ciò mi tributasseno d'ognora. Poverini, poveretti, poveracci; altro che lo allegare Virgilio e Omero è necessario a chi vorria diventare famoso e pregiato attendendo ai detti senza sugo esquisiti! Imperò che le cose son differenti da le parole, come i frutti dai fiori. Simile al corpo è il dire, e conforme a l'anima il fare. Sì che aquetinsi i corbi: ché, quanto più sanno che tutto il dì ricevo carte da gran maestri, tanto meno si astengono di perfidiare ch'io non l'abbia. Ah, ah, ah, sapete bene voi di ciò che adesso mi rido? Di quei balordi che mettono pegni in vociferare che i sonetti contra il Broccardo non son mia fattura, ma di messer Cola del Bembo, e pur si sa che sino ai maligni poeti inimitabile in sì arguto stile mi tengono. Vivo saria il morto Antonio, se l'uomo che mai ci pensò gli avesse in Padova scritti, avvenga che pane e uva, e non tosco e assenzio gli ritornavano al gusto. Insomma io, in dispetto di coloro che non vorriano ch'io non fussi solo, son unico, e chi ne dubita, e a la ragione si commette da savio, legga i versi che sopra il ritratto de la divina del Vasto marchesa ha scaturiti il fonte del mio ingegno, e poi lascisi uscir di bocca “grazie”, che a pochi il ciel largo cucina. State sano.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCLIII">DCLIII</head>
<opener><salute>AL VITTORIA</salute></opener>
<p>Messer Alessandro, io ebbi il cesto de le pere e non la lettra, e Tiziano (che vi tiene come ch'io per figliuolo) ricevé la lettra e non il cesto. Benché il divino uomo vi ringrazia del dono che non ha goduto punto, nel modo che vi rendo grazie io, che l'ho mangiato tutto. In quanto mo a le due medaglie, che ne lo stile vostro rappresentano l'effigie mia, insieme con la carta che in tal materia scrivetemi, mi sono sute fino a casa portate; certo che il riverso come in ciascun'altra sua manifattura mi piace, del getto non parlo, perché non troppo merta nel rilievo di laude. Bastami che nel ritornar voi qui me ne fate improntare parecchi in rame e in argento, perché da Roma e d'altrove mi si dimandano con istantia solecita, del che mi rallegro più tosto per gloria di voi che di me. Imperò che quello che mi si debbe in la fama, la vecchiezza se lo ritiene appresso e lo gusta, ma ciò che conviensi al vostro ingegno nel nome, la gioventù peranco n'è scarsa e no 'l sente. Sì che venendo qui, qual desidero, stampar me le farete con grazia. Intanto ho avuto caro che la signora Lucietta abbia accettata per bella la pìstola che le scrissi e mandai; èmmi né più né meno entrato nel cuore che il ritratto, che per sodisfarmi gli avete fatto e donato, ne la di lei contentezza capisca. In conclusione, se il famoso Sansovino messer Iacopo mai l'ebbi per cristiano e per buono, l'avervi raccolto ne la sua benevolenza il conferma. Onde hogline l'obligo, che a Dio ha egli, poi che sì fatto in prosperità le mantiene.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCLIV">DCLIV</head>
<opener><salute>AL PADOVANO</salute></opener>
<p>Il da bene corrier vostro tutto mi ha recate le salsiccia di due sorti: ciò è di carne e di fegato buone e belle al possibile, ma secondo il gusto una assai meglio che l'altra. Onde ve ne rendo le grazie che, in quanto a la gola, si debbano. È ben vero che, se il pane impepato se ne veniva con esse, non è ciurma in refettorio di frati che, ne lo andare in estasi con l'appetito dopo il digiuno, non avesse dato la man dritta al “<foreign lang="lat">gaudeamus</foreign>” di me e di Tiziano; ne lo assaggiarne alcuni bocconcini e da sobrii bacellieri e priori, caso che la sobrietà fusse come devria ne le badesse e in le suore, mucciacce loro non vuo' dire, perché a mentovarle in vano è peccato. Lasciando mo le ciance da parte (ancora che di carnevale sien festive), dico, sozio dolce, che parmi risuscitato Lorenzo; da che in suo scambio èmmisi dato in persona Perino caro, cortese e discreto al paro di qualunche cittadino o gentiluomo si voglia, né so qual esperto famigliare del duca nostro e padrone sappia divisar meglio il perché e per come la di lui eccellenza non si mostra né imperial né francioso. Che più? Egli ha acquetato ancor me, che per ribalderia de la sorte né ben né male mi sento trattare da Fiorenza. Sì che, se mai occorre ch'io possa giovare a tal uomo, con pronta amorevolezza il farò. Intanto la casa con ogni commodità hogli offerto da padre. State adunque lieto, e amate il gran dipintore e me, che amo voi similmente.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCLV">DCLV</head>
<opener><salute>A LO AMICO</salute></opener>
<p>Se io senza altro non potevo se non credere a la vostra poliza, è da stimare che, avendomi messer Ortensio confessato <foreign lang="lat">motu proprio</foreign> ciò che mi scrivete, che lo tenga mille volte evangelo. A queste sere, sendo in camera mia il Franciotto, il Sansovino, il Vassallo, il Boccamazza e altri ancora, il Lando promosso da se medesimo mi disse che si era messo a togliermi tutte le sentenzie, che son nei volumi de le <title>Lettre</title> da me composte, e attribuitele in una sua opra a questo e a quel filosofo: ma che poi, ammonito da la conscienza, di propria mano squarciate in pezzi l'avea. Io ciò udendo gli risposi che molto mi era d'ingiuria il non porre in istampa cotal cosa: imperò che o si saria stimato che fussero di mio ingegno, o del loro. Caso che si conoscessero per trovate da me, mi reputavo uomo degno de la laude in la memoria di tali, e quando pure a essi si riferissero, dimostravo che al paro degli altri dotti sapevo prevalermi dei furti che rubbano tuttavia negli studi. Sì che in capo de le fini i litterati, in cambio del giudicarmi ignorante, per maestro di ogni scienza mi ascrivono.</p>
<closer><dateline>Di gennaio, in Venezia, 1553.</dateline></closer></div1>
<div1 type="epistola"><head n="DCLVI">DCLVI</head>
<opener><salute>AL PATERNOSTRARO</salute></opener>
<p>Messer Biagio carissimo, vi supplico a non chiedermi per favore né per grazia ch'io restituisca la mia conversazione a quel tale che sì vi preme in l'amore. Imperò che i vertuosi da senno, e non come lui da beffe, locano la vertù ne la gloria, ne la laude e ne l'onore; ma esso la sotterra ne la infamia, nel vituperio e ne la vergogna. Che più? Lo vediamo esser diventato un monstro circa il piacergli di viver solo e senza altri, che, in quanto che la pertinacia sia corteggiata da la solitudine, gli iniqui a lui eguali lo testimoniano per via del non sopportare ch'altri con essi loro conversi. Lasciamo simili pratiche andar in malora, non vi scordando dire al mio due volte più che figliuolo che abandoni e lasci la pratica di coloro dissoluti in ogni atto, e attengasi a la dimestichezza di quegli che possano farlo megliore.</p>
<closer><dateline>Di gennaio, in Vinezia, 1553.</dateline></closer></div1>
<div1 type="epistola"><head n="DCLVII">DCLVII</head>
<opener><salute>A MESSER IACOPO</salute></opener>
<p>Sansovino fratello, ancora che non sia cosa più brutta che vedere un vecchio il quale comincia a vivere, io per me laudo il vostro che attende a ringiovanire per via de le ricette dateci da le ruffe. La cui vertù, in cambio di medicine e sciloppi, vi fanno pigliare a mezza notte e inanzi dì una o due scorpacciate di Giovanne e di Adriane. Onde vi vado imitando pian piano, e tal volta forte. Ma, perché maggiore fatica è il lodare le cose oneste che esseguirle, mi pento circa lo avervi consigliato a lasciare per chi lo vuole il postribolo, conciosia ch'io ci sono fitto dentro di sorte che, quel tanto che non mi ci vedo, mi struggo. Il che non fa mai Tiziano, imperò che <foreign lang="lat">omnia per pecunia falsata sunt</foreign>, dice il pedante. Quello di che mi fo maraviglia in lui è che qualunche ne vede, o dove egli si ritrova, le vezzeggia, si avanta a basciarle, e con mille altre giovenili pazzie le intertiene, senza passar più oltre. Onde noi devremmo con il suo essemplo correggerci, però che da buona parte dei peccati suole astenersi il peccatore, quando egli ha presente qualche testimonio al peccare, tal che non pure se ne guarda, ma non ardisce a pensarci. Con parole pedantifere ragiono in questa lettra con voi, che mi farete grazia ch'io dia uno sguardo a l'ancilla che avete beccato sù di nuovo. Intanto raccomandatemi a l'amico, la perspicacità de la cui santimonia, canonizata nei chietini catalogi, mille volte l'anno mena moglie in quanto al mondo, e a pena una sola hanne sposata in sua vita, benché non sarebbe di poca speranza, se si pentisse di non far bene. Sì che <foreign lang="lat">valete</foreign>.</p>
<closer><dateline>Di casa, di gennaio, 1553.</dateline></closer></div1>
<div1 type="epistola"><head n="DCLVIII">DCLVIII</head>
<opener><salute>AL DUCA DI FIORENZA</salute></opener>
<p>Più tosto perché chi ha fama, ne lo immortale contesto dei versi, mova l'altezza del proprio ingegno in celebrare in voce de la poetica tromba ne la eternità de la memoria il nome invitto del già grandissimo di Vostra Eccellenza suocero e padre, che per credermi di riportarne premio né vanto vi mandai il sonetto da me composto in la vital morte di lui, ch'or regna appresso Cristo con altra sede d'onore, che benemerito non ha dominato tra gli uomini. Onde mi penso che letto l'avrete senza sospiri e dolore, imperò che non lagrime, ma laude si convengano al transito del vece di Napoli sire. In tanto dicovi che Tiziano, ne la pittura e in la creanza mirabile, vi bascia da umil servo la mano, e basciandovela con affetto, come devuto, sincero afferma con sacramenti stupendi il non esser punto possibile che i quadri dal maestro de le tapezzarie, a lui da parte vostra richiesti, vi siano non che suti dati pur mostri, ché se altramente fusse, il reale de le cortesi di voi magnificenzie solenni, consolata la sua circonspetta virtù avrebbe. Ciò che inferir mo voglio in così fatto proposito è ch'io ancora non posso stimare che niuno di quegli, che in ricompensa de la fedel servitù tengano grado di autoritade appresso le felici prosperità del gran Cosimo, vi abbiano (se ben me l'han promesso in lor fede) dimandato in refugio del mio bisogno una vesta: cosa che a pena il Colonna Ascanio a un buffon negaria. E perché nulla manchi a me disgraziato, oltra il non avermi concessa una settimana innanzi al tempo la provisione dei cinque, prima di moneta e poi d'oro, son passati già quindeci giorni che niente ne ritranno i miei prieghi. Ed è pur vero che in quattro anni passati non mi si è dato un pezzo di pane in mercede. Or lasciamo da parte i ventiduo soldi e mezzo il giorno ordinati a la bocca de la mia fame per grazia, avvenga che anche dieci quattrini non merito, con dire che se la Vostra dolce Eccellenza non mi nega un piacer, che le chieggio onestissimo, tutte l'altre di me querele son ciance. Il caso è che quel duca d'Urbino, il qual si degna essermi più che figliuolo e più che benefattore cento volte, non vuole andare (mi scrive lui di man propria) senza il suo caro Aretino a pigliare a Roma il bastone, tal ch'io, che nessuna pecca ho da ingrato, con il carico di questa mia vecchiaia andrò seco. Onde la bontà che vi alimenta di pie opre il giusto animo promoverà papa Giulio, ch'è vostro, a vedermi volentieri senza costo. Imperò che altro non cerco che sodisfare al buon Guidobaldo, il quale potete nel sangue, non che ne lo stato disporre.</p>
<closer><dateline>Di marzo, in Venezia, 1553.</dateline></closer></div1>
<div1 type="epistola"><head n="DCLIX">DCLIX</head>
<opener><salute>AL COMPARE</salute></opener>
<p>Ho inteso che da Roma di nuovo è ritornato il figliozzo, e anco il dispiacere che di ciò sentite ne l'animo intendo, del che non so che altro dirmevi, salvo che per essere la severità e la clemenza proprie cose pertinenti a un padre, che più tosto vi riduca in pace questa che vi accori quella.</p>
<closer><dateline>Di casa.</dateline></closer></div1>
<div1 type="epistola"><head n="DCLX">DCLX</head>
<div2 type="epistola">
<opener><salute>AL VECELLIO</salute></opener>
<p>Mandovi il sottoscritto sonetto, da me composto sopra il ritratto de lo illustre signor Francesco Vargas, che qui la Maestà Sua rappresenta. Fingeteci giù da basso una carta, facendocelo poi scrivere da qualche penna somigliante al caratterolo che fa bella la stampa. Intanto farò quello medesimamente ne la imagine del serenissimo duce Trivisano Marc'Antonio, non come la di lui sublimità merita, ma nel modo che il mio basso ingegno potrà.</p>
<closer><dateline>D'ottobre, in Venezia, 1553.</dateline></closer>
    </div2>
<div2 type="poesia"><lg type="sonetto"><lg type="quartina"><l>Questo è il Varga dipinto e naturale:</l>
<l>Egli è sì vivo in la nobil figura</l>
<l>Ch'a Tizan par che dica la natura:</l>
<l>L'almo tuo stil più che il mio fiato vale.</l></lg>
<lg type="quartina"><l>In carne io l'ho partorito mortale,</l>
<l>Tu procreato divino in pittura;</l>
<l>Il da te fatto la sorte non cura,</l>
<l>Il di me nato il fin teme fatale.-</l></lg>
<lg type="quartina"><l>L'essempio, invero, ha gli spiriti e i sensi</l>
<l>Raccolti in l'arte, e chi il mira comprende</l>
<l>Ciò che a lo in vece di Cesar conviensi.</l></lg>
<lg type="quartina"><l>Nel guardo suo certa virtù risplende,</l>
<l>Che con l'ardor dei desideri intensi</l>
<l>Di Carlo in gloria ogni intelletto accende.</l></lg></lg></div2></div1>
<div1 type="epistola"><head n="DCLXI">DCLXI</head>
<opener><salute>AL SIGNOR BALDOVINO DI MONTE</salute></opener>
<p>Circa il non vi scrivere, non me, signore, non me d'ingratitudine e d'ignoranza s'incolpi, la discrezione e la modestia più tosto. Imperò che nel recarmi il pensiero l'accoglienze e le benignità usatemi e demostratemi da la vostra somma bontà ne la mente, mi parea più che temeraria insolenza il volere per il mezzo d'una lettra sola o di due rendervi grazie de la provisione e dei cotanti con cui mi consolò Quella subito che da lei presi licenzia e da Roma partimmi. Non che il quasi nulla di carte sì poche mi reputavo a viltade, ma le opere che per poi intitolarvi correggo, niente è apprezzato dal debito che mi obliga a esservi schiavo, come ognuno sa che vi sono e sarò in eterno, in mentre che il sì e il no mi ha data e tolta in cotal materia la penna, ecco il iubilo de le voce aretine, che mi fanno udire con gran suono il come del pontefice sommo il fratello era giunto con applauso isviscerato in la patria. Onde ciò sentendo, l'invidia e l'amore mi trassero dal petto e dagli occhi le lagrime: l'amore in conto del potere Arezzo vantarsi d'avere un cittadino e padrone sì degno; e la invidia, in causa del non mi ritrovare ancora io a ringiovenire ne la solennità, la quale festivamente ha forse fatto comparire a vederla fino a le ombre di quegli eroi invitti e intelletti egregi che nei lor tempi fecero risplender sì antica città e famosa con la gloria de le scienze e de l'armi. Certo che, tra le altre, la di Mecenate in se stessa deveria (cedendogli) a le di noi magnificenzie regali inchinarsi; conciosia che l'avarizia (monarca quasi degli animi dei grandi) comporta che solamente del vostro la liberalità sia regina. Mi par vedere che la fortuna (la quale mostra serva la terra, che già dominatrice ci visse) si compiaccia che la sozietà de la fraternità pia determini di impegnare con il Monte, u' gli altrui pegni si impegnano, in doppia usura se propria, acciò la nobiltà e la plebe che il gran Cosimo duca e vostro parente ubidiscano, consacrino il Monte eccelso di Iulio massimo e di Baldovino ottimo di bronzo e marmo ne la piazza principale e nel tempio, avvenga che purtroppo è a noi di felice sorte e beata il potere basciare a l'uno e l'altro il piede e la mano. Ma, perché dove stassi la buona volontà è l'affetto, il buon volere dei vostri umillimi compatrioti con grazia, dopo il contemplarvi con divota riverenza in la vita, né più né meno che in le statue vi scorgessero in alto, hannovi sculti nei cuori e vi adorano.</p>
<closer><dateline>Di novembre, in Venezia, 1553.</dateline></closer></div1>
<div1 type="epistola"><head n="DCLXII">DCLXII</head>
<opener><salute>AL VASALLO</salute></opener>
<div2 type="epistola">
<p>Eccovi, signore abbate, quel tanto che ho saputo dire con l'ingegno sopra il ritratto del serenissimo Marc'Antonio Trivisano duce, come ottimo, massimo. Sì che fatene parte con la solita cortesia a ciascuno che si diletta de le rime e che inchina i principi, non altrimente che avete fatto di quello da me composto in laude de l'Eccellenza de l'imbasciador Vargas, degno che maggior penna, e non indotta qual è la mia, lo descriva.</p>
<closer><dateline>Di casa. Di novembre, in Venezia, 1553.</dateline></closer>
    </div2>
<div2 type="poesia"><lg type="sonetto"><lg type="quartina"><l>Poi che l'inclito duce Trivisano,</l>
<l>Composto di innocenzia e di onestade,</l>
<l>La grazia de la celebre bontade</l>
<l>Lo ascrive per divino e per umano:</l></lg>
<lg type="quartina"><l>Hallo ritratto il solo Tiziano,</l>
<l>Con l'ombre de la propria caritade,</l>
<l>E rilevato in la vivacitade</l>
<l>Coi lumi del suo animo soprano.</l></lg>
<lg type="terzina"><l>Onde chi 'l mira in l'aureo colore</l>
<l>E di porpora ornato, in seggio vede</l>
<l>La maestà del senno e de l'onore.</l></lg>
<lg type="terzina"><l>Il gran diadema in testa li risiede,</l>
<l>Con quel placido stil, con quel rigore,</l>
<l>Ché a la clemenza e a la ragion richiede.</l></lg></lg></div2></div1>
<div1 type="epistola"><head n="DCLXIII">DCLXIII</head>
<opener><salute>AL BOCCAMAZZA</salute></opener>
<div2 type="epistola">
<p>A la Signoria del Vasallo abbate e a quella del Martina Ferrante ancora ho dato i due in laude de la republica e del cardinale Burgos, e composti sopra il ritratto del serenissimo duce e de lo imbasciadore Vargas medesimamente. Onde parmi di mio dovere far mo a voi un presente de lo in gloria di Tiziano, nel naturale de la pittura invittissimo. Sì che tenetelo caro, più tosto in grado del di lui pennello in colori, che in onore de la di me penna in l'inchiostro.</p>
<closer><dateline>Di casa, di novembre, 1553.</dateline></closer>
    </div2>
<div2 type="poesia"><lg type="sonetto"><lg type="quartina"><l>Divino in venustà fu Rafaello;</l>
<l>E Michel Agnol, più divin che umano,</l>
<l>Nel dissegno stupendo; e Tiziano</l>
<l>Il senso de le cose ha nel pennello.</l></lg>
<lg type="quartina"><l>Forma paesi in rilievo sì bello</l>
<l>Che ne stupisce il d'apresso e il lontano,</l>
<l>Fa vivi e pronti la sua dotta mano</l>
<l>Ogni animale, ogni pesce, ogni uccello.</l></lg>
<lg type="terzina"><l>Le linee poi nel lor propri giri</l>
<l>Sì ben tondeggia che il dose dipinto</l>
<l>Par che parli, che pensi e che respiri.</l></lg>
<lg type="tezrina"><l>Ma perché il motto è ne l'essemplo finto,</l>
<l>Dir puoi natura, che ne l'arte il miri:</l>
<l>-Lo spirto è in lui, d'ossa e di carne cinto.</l></lg></lg></div2></div1>
<div1 type="epistola"><head n="DCLXIV">DCLXIV</head>
<opener><salute>A MESSER POMPONIO VECELLIO</salute></opener>
<p>Ho visto ne la poliza scrittami il come sapete iscusarvi circa il lamento che fa sopra i casi del vostro procedere il compar mio; al che rispondo che di più frutto è al figliuolo la severità del padre che la piacevolezza. Non accade allegare la strana maniera ch'egli usa inverso i modi, che vorrebbe che usaste ne l'onestà del vivere, non vi lasciando pur uno dei solazzi, che la gioventù (la quale non può essere in ogni cosa savia e santa) vi pone innanzi <foreign lang="lat">continuo</foreign>; non occorre di farne menzione, dico. Imperò che dolce, come giusto, è il giogo posto in su 'l collo del figlio da lo imperio paterno. Orsù, voglio che i costumi di lui siano asprissimi non che duri, onde tanto più dovete sopportargli e non riprendergli, ché invero è gloriosa la pazienzia, che si appartiene inverso qualunque sorte di stranezza ci usano i nostri genitori e dimostrano. Conciosia che nessuna potestà è più devuta di quella che sopra di noi hanno loro; e non è dubbio che il padre è debitore al figlio d'una pietade rigida; onde, alora che ci punisce con essa, di debito esce, e lo paga. Certamente lo accoraste con ciò che gli rispondeste ne la riprensione che vi fece l'altra sera in secreto; però che una parola protervamente detta a chi lo ingenerò da lo erede, lo preme più che qual si voglia durezza che ci usi chi ci procreò col suo seme. Imperò che il figlio, parlando empiamente, ingiuria il padre; e il padre, sciogliendoli con asprezza contra la lingua, fa ciò che debbe. Insomma, se volete che si converta in laude quello che vi si attribuisce a biasimo nel promovervi a ira con seco, fate conto che i corrucci e gli sdegni (con che pare che vi disperi e vi laceri) siano accoglienze tenere e carezze amorevoli. Io non dico menzogna a battezarli per tali, però che basta a lui di punire ogni gran colpa con una piccola pena.</p>
<closer><dateline>Di decembre, in Venezia, 1553.</dateline></closer></div1>
<div1 type="epistola"><head n="DCLXV">DCLXV</head>
<opener><salute>A MESSER TIZIANO</salute></opener>
<p>In cambio di sdegnarmi, signor compare, nel fatto del quasi farsi beffe fino a le massare di me, che non altrimente portomi con esso loro che se mi fussero figliuole, me ne rido di cuore e d'animo; ché, sì come Filippo, d'Alessandro Magno padre, ne lo infinito numero de le sue frequenti vittorie supplicava gli dèi che gli umiliassero la superbia di cotanti trionfi con qualche strano accidente; così io, che da qualunque ci vive in principe mi veggo forse più temere che amare, mi compiaccio de la poca stima che di me fanno i servidori e le serve. Imperò che parmi di mitigare il fatto di sì miracolosa ventura, tolerando la villana ignoranza di tali brigate con istringere le spalle in mentre si levano e si colcano quando gli pare e gli piace: sì che schiavo e non padrone gli paio. Benché il tutto, di ciò che favello, deriva dal mio essere, come povero, prodigo. Il caso è ch'ognuno si maraviglia che io, in cambio del pigliarne sdegno, me ne compiaccio; sapete perché? Perché l'avarizia, madre di ciascuna occupazione, non può niente con meco, ché, s'io fussi quale sono largo, stretto, solo rimarrei a la foggia del pittore Simon Bianco in casa. A Dio dunque, fratello.</p>
<closer><dateline>Di decembre, in Venezia.</dateline></closer></div1>
<div1 type="epistola"><head n="DCLXVI">DCLXVI</head>
<opener><salute>AL SANSOVINO</salute></opener>
<p>Grande fu la questione, secondo che intendo, iersera doppo cena tra i vostri scultori e pittori, messer Iacopo caro. Imperoché quegli vogliono che li scarpelli precedano ai pennelli, e questi che gli pennelli vadano de li scarpelli a man dritta; disputa fatta più volte che non sono non pur marmi e colori nel mondo, ma ghiribizi di chi sculpisce e dipinge. Onde il ricercare il mio giudicio in tal pratica è pazzia, che la pazzia canoniza, perché io, che a pena so di quante sillabe si debbe organizare un verso, poco vaglio in sentenziare quello che non si è giudicato da che apparse in tavole e in sassi il dissegno. Benché, per ubidirvi, come è onesto e che debbo, dico che si fatta contesa si confà con quella ch'è tra la providenzia divina e la stoltizia umana: nei casi de la vita favello, conciosia che l'una sa ciò che le dee avvenire e quando, e l'altra, orba nel comprendere le sue miserie, le resiste altrimente credendo. State dunque in cervello acquetandovi.</p>
<closer><dateline>Di decembre, in Venezia, 1553.</dateline></closer></div1>
<div1 type="epistola"><head n="DCLXVII">DCLXVII</head>
<opener><salute>AL FIGLIUOLO DEL SUDETTO</salute></opener>
<p>Intendesi, messer Francesco, che vi è stato rubato non so che di valuta. Onde mi viene in proposito a dirvi che la robba ci è rubata contra la volontade nostra, e il tempo con il di noi proprio consentimento. Ma perché quella si racquista e quello non si rià giamai, devreste porre da canto l'una cosa e pensare a l'altra, perché più importa che qual si voglia ricchezza, certo che a la fine si piange la perdita degli anni che si spendano indarno, e tacesi la causa che ce gli ha fatti perdere. Il che è ignoranza, conciosiaché il tempo non si toglie a chi non vuole che se gli tolga, e non è dubbio che lo spenderlo in opre laudabili è un darlo a usura al suo secolo. Imperò che ne risulta un profitto che ti rende in utilitade la spesa, come anco (oltra i suoi giorni) se stesso perde chi gli consuma in cose d'ozio e di lascivia. Ché in vero il perdergli è male, ma il gettargli via è molto peggio. Insomma l'uomo, al quale piace che la natura si vanti d'avergli dato l'essere, dispensi l'ore, che ci vive, in render laude a Dio, ché ciò facendo signoreggia quel tempo che il tutto nel mondo predomina. Sì che prima che lo attendere agli studii, che vi essercitano lo intelletto ne la penna, a laudare il Signore attendete.</p>
<closer><dateline>Di decembre, in Venezia.</dateline></closer></div1>
<div1 type="epistola"><head n="DCLXVIII">DCLXVIII</head>
<opener><salute>AL RICOVERO</salute></opener>
<p>Onorando messer Gregorio amatissimo, gran piacere ho sentito ne l'animo nel vedere ritratto ne le vostre parole vivaci il leone di bronzo trovatosi entro al dove fassi costì il baluardo. Tiziano, nulla differente da la natura in colori, restava attonito mentre leggevo il come le gocciole del sangue si mostravano in sì tenero e liquido modo sparte ne le ferite di tale. Non è dubbio che Arezzo, nei tempi oggi antichi come alora felici, concorreva quasi di grandezza con Roma, non pure avanzava quella non che di Toscana, d'Italia. Ma gran testimonio de la cristiana fede e credenza è il tuttavia uscire di sotterra opere sì fatte e sì care. Imperò che se, dopo molti secoli, la resurrezione apparisce negli animali di metallo e di marmo (ancora che i miracoli siano frutti che si colgano negli arbori de la onnipotente providenzia divina), non è però da trassecolarsi se debbano risuscitare gli uomini d'ossa e di carne. Benché saria un rendermi il cambio del quadro, che a le signorie dei priori donai, se almanco una de le figurine trovate io avessi, che invero me lo reputarei per gloria concessami da la patria; la quale, se con la nobiltà non l'onoro, con la vertude la celebro. Come si sia, ringrazio de la richiesta del maestro di scola, insieme con il Marsupino, lo Spadari, il Viviani maggiori miei, voi ancora: conciosia che il medesimo desiderio sento io, che promove le volontà vostre magnifiche, onde non manco di imporre con ogni istanzia agli amici che uno di costumi e di scienza latina e greca si cerchi, il che sarà difficile impresa, e ne dubito. Imperò che, oltre a l'esservi rari in tal cosa, questa Signoria serenissima ordina che ciascuna de le sue infinite contrade abbia un simile professore di buon nome, accioché i figliuoli d'ogni madre e padre in lettere essercitin lo intelletto e lo ingegno, ché a la fine ciascuna degnità e ricchezza da le fatiche vertuose deriva. Però tal pietà e debito è causa che con ansia vi studiate in tal pratica. Sì che dicamisi la provisione che spenderassi in colui che accettarà il buon ufficio.</p>
<closer><dateline>Di decembre, in Venezia, 1553.</dateline></closer></div1>
<div1 type="epistola"><head n="DCLXIX">DCLXIX</head>
<opener><salute>AL RE FILIPPO</salute></opener>
<p>Tiziano è divino in ritrarre il naturale de le presenze dei gran maestri, e io non sono d'acqua in rassemplare la natura dei loro animi; e che non parlo in bugia, eccovi in figura de la istessa imagine quello di colei che Dio, e non la fortuna, ha eletta in consorte de l'altezza di voi, che aveste in ascendente le grazie d'ogni influsso propizio. Imperò che ciascun felice pianeta afferma che sète ne la natura leale, nei costumi affabile e nel dominare magnanimo, onde saria cosa come strana, impossibile, non retraendo mercede in gaudio del matrimonio come solenne, stupendo. Imperò che, se avessi adorato, ne la maniera che adoro lo immortal padre vostro, il demonio, il Satanasso in persona spegnerebbe il fuoco corso ad abbruciare la mia anima, caso che la necessità del pane mi conducesse (qual forse conducerammi) disperato in l'inferno. Sì che imitate non pure la liberale generosità del figliuolo de lo imperadore, ma quella ancora del glorioso genitore de la beata d'Inghilterra regina, la cui maestade mansueta e terribile consolommi con auree mercedi assai volte. Intanto supplico il giudicio sapiente di Spagna, che si degni sentenziare insieme con lo antivedere del mio signore Bonzulò Peres, se il procedere di Carlo e di Enrico è simile a lo sculto da le mie vive parole nei versi de le rime. Se l'uno e l'altro ne la somiglianza non varia, in cambio di laudarmi porgasi a me (che il ginocchio bascio a la Celsitudine Vostra) un qualche poco di sussidio in prestezza.</p>
<closer><dateline>Di decembre, in Venezia, 1553.</dateline></closer></div1>
<div1 type="epistola"><head n="DCLXX">DCLXX</head>
<opener><salute>AL PROTONOTARIO GRANVELA</salute></opener>
<p>Da che la mia penna, la quale (per grazia di Dio, che me la diede, e la natura, che me la tempra) sempre con gli inchiostri in carte si essercita in laudar coloro che ne son degni, nel modo che il di voi grado e quello del buon Federico ciò merita, ecco che io vi scrivo con il medesimo affetto di servitù e di debito che al gran padre vostro (de la eterna memoria sacra reliquia) già scrissi; e come anco al famoso di Arasse monsignore, che vi è maggiore fratello, solevo scrivere quando le preminenze de le sue qualitadi, come felici, mirabili, facevano de la di me divozione qualche stima. Si sa bene, padron caro, che la vertù, la sorte e la prosapia partoriscono i seggi de le grandezze in altrui: la prosapia per descendenza, la sorte per caso e la vertù per merito. Per il che devria, lui asceso in alto mercé del senno, del valore e del sangue, non che adesso, ma avere speso più tempo fa, con la di Cesare maestade, quattro parole in mio utile. Invero devrebbe farlo, se non per altro, almeno per dimostrare ch'è bugia che i ringranditi e cresciuti in riputazione e in ricchezza trasformino l'umiltà de la condizion di prima nel costume de la superbia di poi. Per il cui ambizioso transfiguramento, di chi gli adora si scordano, e chi in essi ha sperato, disperano. Benché, per esser io predestinato in miseria, con il dar la colpa agli influssi lo scuso, e confidandomi ne lo ufficio che seco in tal proposito farà la gentilezza, che l'animo vi amministra e nutrisce, gli rimango più che mai isviscerato schiavo di cuore. Intanto a la dolcitudine de la innata cortesia di voi due piacerà dimandare a la eccellenza reverenda de la sua bontade magnanima la lettra, che mi hanno dettata le solenni deità de la incoronata adoranda sposa novella del magno d'Austria Filippo, eletto dagli uomini in principe, dal fato in re e da Dio in monarca. Sì che, basciandovi con sommessa riverenzia la mano, doppo il chiedere in grazia a le Signorie Vostre che mi comandino e perdonino circa il non esser venuto a inchinarle, giurovi che sète sì vivo in la carne dei colori, che vi rassemplano, che mi è parso visitarvi nel palazzo de lo imbasciador Vargas, vedendovi ritratto in casa del tre volte divino e miraculoso Tiziano.</p>
<closer><dateline>Di gennaio, in Venezia, 1554.</dateline></closer></div1>
<div1 type="epistola"><head n="DCLXXI">DCLXXI</head>
<opener><salute>AL DOLCE</salute></opener>
<p>Signor Lodovico, come dotto, famoso, di prospero augurio è stata la poliza che ieri si degnò la cortese Magnificenzia Vostra mandarmi, anzi di più che felice avvenimento due volte. Imperò che lo innocente messer Nicolò Gabrielli a punto alora era venuto per gentilezza de la sua benigna natura a vedermi. Onde ne lo scrivermi voi (che oltre il salutarlo) vi rallegravate con il miracoloso Tiziano, circa l'esser cosa chiara che al tradito da la pessima sorte a gran torto, tosto sarà restituito con pubblico consenso dei giusti il devuto onore e il grado, se ne compiacque talmente nel cuore che di ciò fece con le lagrime che gli spruzzar fuor dagli occhi vera fede e gran segno, dicendo che sì fatta carità in verso di lui si conviene ed è premio del fraterno amor che vi porta. In quanto mo al francese giovene di celebre spirto in li studi de le dottrine eleganti, gli ho detto che me stesso, la casa e ogni ben, che gli possa far la mia opra, in suo servizio fiano sempre. Benché mal per colui ch'è oggidì virtuoso e non ignorante, e peggio anco per l'uomo che non si mostra più tristo che buono; ché, se così non fusse, voi e io saremmo secondo il merto felici. Sì che, compare onorando, la medesima ansia che, in veder me, tiene l'affezion che mi porta il vostro animo, fa sentire il desiderio ch'io ho di abbracciare voi, nel mio, e il Bonca ve lo può giurare da senno, ché invero, perché costì venga, non è mai venuto qual mi ha promesso a levarmi, ma presto dove sète sarò. In tanto mi vi raccomando umilmente.</p>
<closer><dateline>Di aprile, in Venezia, 1554.</dateline></closer></div1>
<div1 type="epistola"><head n="DCLXXII">DCLXXII</head>
<opener><salute>AL SECRETARIO DEL DORIA</salute></opener>
<p>Ben debbo io, o gentile e cortese messer Benedetto, chiamarvi efficace spirito de la eloquenza, da che rare volte si vede lettera penetrare con lo affetto de le scritte sue proprie parole in la mente e ne l'animo di chi la legge e la intende, nel modo che la carta di vostra mano istessa mandata in nome de la Eccellenza reverendissima di monsignore a messer Giambattista l'altrieri l'ha intesa e letta egli proprio. Onde s'è promosso a dire che mi si dica che non fu mai stile di pittore illustre, come Tiziano, che ritraesse persona tanto naturalmente viva, quanto la penna del vostro ingegno ha rassemplato la bona volontà che di compiacer la richiesta mia ha mostrato del cardinal la bontade, tal che se gli sente tenuta in maniera la virtù che in me stassi, che non si scorderà mai di suoi merti fin che avrà fiato in gli inchiostri. Avvenga mo che la grazia non si sia ottenuta per cagion forse di vedersi o inonesta o disutile, imputasi di ciò lo stimolo importuno de l'amicizia fervente, però che le sviscerate di lei amorevolezze ansiose, pur che si pensino di poter giovare al compagno, a niuna cosa inlecita e di prosunzione non guardano. Sì che a le ragioni che allega l'uomo, il qual non consente che i campi del beneficio si vendano al ricercato livello, cede la speranza che mi giurava, non pur prometteva, il conseguir di cotal pratica il dono. Benché emmisi pagato l'usura in gran somma nel caso del negozio in nulla concluso a la fine, da che un padrone notabile del catalogo dei cardini eletti in la Chiesa e un benevolo nel numero de l'academia dei dotti, per servo questo e quello per domestico accettami. Onde a la di lui generosa grandezza e a la di voi affabile modestia ne rendo infinite grazie in l'affetto.</p>
<closer><dateline>Di maggio, in Venezia, 1554.</dateline></closer></div1>
<div1 type="epistola"><head n="DCLXXIII">DCLXXIII</head>
<opener><salute>AL DANESE</salute></opener>
<p>Piacciavi, o scultor chiaro e poeta illustre, di far intendere al villano che sapete, che metta un poco di freno al loquace de la sua lingua bugiarda, però che a la fine chi si reputa miglior di tutti sta in pericol di diventar più tristo d'ognuno. Non è dubbio che quelli, che non sanno correggere i difetti propri, non debban presumere di poterli depennare in altrui; sì che non s'impacci dei casi del compagno chi non vuole scordarsi de l'interessi di se medesimo. Insomma, la carità si debbe dispensare in tutti, e la famigliarità dimesticarsi in pochi. E se pur, pure il conversar con altri n'è caro, con chi è d'animo sommesso abbi pratica. Conciosia che nel petto de l'uomo umile è pace contenta, e ne le viscere de la persona superba, guerra insaziabile. Benché ringrazio Iddio, a la cui bontade immensa è piaciuto che la natura mi abbi composto d'una complessione sì dolce che mi vendico contra chi mi offende con l'armi del perdonare ogni offesa. Ché invero il facile de la clemenza è virtù angelica, e lo acerbo de la severità, vizio diabolico. Or piacciavi di raccomandarmi come desidero al Coccio, affermandogli che, sì come di vedere e di udire non si saziano l'orecchie né gli occhi, così di leggerlo e di sentirlo in parole e in le carte mai non restano sazii la mia volontà né il mio animo.</p>
<closer><dateline>D'agosto, in Vinezia, 1554.</dateline></closer></div1>
<div1 type="epistola"><head n="DCLXXIV">DCLXXIV</head>
<opener><salute>AL MEDESIMO</salute></opener>
<p>Io ringrazio, Danese mio, l'amico, il quale afferma che con semplici detti essercito il dir il vero in la lingua. Imperò che la verità con umile modestia espressa, compiace molto al cuore de la persona onesta, e a l'opposito la eloquenza con superba loquacità risonante predomina la mente di chi l'usa con ogni sorte di ambizione in sua arte. Ma perché la utilità de le opere, e non la sottigliezza de la diceria, è la cosa che il buon giudicio ricerca, attendiamo a ritrarre il pane per via del sudor de lo ingegno ché in ciò sta il fine che solo si ricerca e importa. Insomma, bisogna che si confessi che il puro, il giusto, lo affabile, il dritto e il certo, che altri ha in lo spirito, è dono, mercede, cortesia, splendidezza e grazia di Dio, e non documento insegnato da l'autorità degli scrittori a chi studia e ciò legge ne' libri.</p>
<closer><dateline>D'agosto, in Venezia, 1554.</dateline></closer>
<ps>
<head>Post scritta. </head><p>- Mi era scordato il dirvi che diciate a coloro, che mi rimproverano gallicamente ch'io adoro lo imperadore, ch'è di mio debito il farlo. Imperò che l'ombra de la stupenda Sua Maestade invittissima mi fa essere ciò che non ero mai per parere, se sotto di lei non mi raccoglieva la di lui bontà sacrosanta.</p>
    </ps></div1>
<div1 type="epistola"><head n="DCLXXV">DCLXXV</head>
<opener><salute>AL PILUCCA</salute></opener>
<p>O di non poca virtù nel pennello e in la penna, sarà di vostra bontà e di mia sodisfazione, caso che dite in su la faccia a quei maligni che dicono che io ho detto che l'onestà ne le donne, la carità negli uomini, la continenza nei preti, l'umiltade nei frati e la castità ne le suore si veggono sì di rado oggidì che si può dire che non siano, che in verità essi meritano. Imperò che ne le case, in le camere, nei conventi, nei monasteri e per tutto de le divote, de le immaculate, dei liberali, dei religiosi e dei giusti in ciascun sesso e ordine ci vivono, in maniera che de la loro vita essemplare devriono imparare a vivere gli ippocriti iniqui, non che li eretici erranti. Sì che malizia e non verità, invidia e non discrezione, nimistade e non debito si conosce in le ritrose nature di sì fatte bestie selvatiche, e non creature umane nel tutto.</p>
<closer><dateline>D'agosto, in Venezia, 1554.</dateline></closer></div1>
<div1 type="epistola"><head n="DCLXXVI">DCLXXVI</head>
<opener><salute>AL DONI</salute></opener>
<p>Da che pur mi sforzate col pregarmi ch'io sentenzii per via del giudicio, che vi pare che ne lo ingegno tenga, qual sia di più fatica il parlare o lo star queto (se ben non sono né vorrei esser dottore), dicovi che il dire è cibo de la mente, e il tacere digiuno de lo animo. Caso mo che altri lo intenda in contrario, suo danno. Circa il volere che ancora la di me openione risolva a chi i gran maestri simigliano, ai luciferi affermavo che si agguagliano i savi, soggiungendo che, sì come le indemoniate diavolerie attendono a la dannazione di coloro che nel ben fare si studiano, così le altiere ingorde altezze di tali tanto godono quanto l'avarizia, lor druda, fa morire i pari vostri virtuosi di fame.</p>
<closer><dateline>D'agosto, in Venezia, 1554.</dateline></closer></div1>
<div1 type="epistola"><head n="DCLXXVII">DCLXXVII</head>
<opener><salute>AL VECELLIO</salute></opener>
<p>A voi, unico, divino e immortal Tiziano, a voi dico (perché avete figliuola e figli, e gli amate) bisogna ragionar de le creature dai propri padri amatissime; ché, in quanto a lo isviscerato amore ch'io porto nel senso, ne lo spirito e nel cuore ad Austria, vita e anima mia, da buon senno ho preso essemplo dai corbi: da tali uccelli ho tolto invero la norma. Imperò che (come sanno le pedantesche dottrine) non mai nutriscono i nati di loro volatici, se prima non gli veggono de la piuma paterna vestiti. Veramente che io non l'ho mai tenuta per opra del mio seme, se non quando la vidi composta di quella tenera dolcezza piacevole e subita, di cui parmi essere, e sono, sculpito io (con affetto più che amorevole) ne l'ossa, ne la carne e nel sangue. Sì che felice ascriverommi tra gli uomini, caso che, mentre ci vivo nel mondo, la conosca in matrimonio congiunta con il devuto onore e con laude. La qual grazia conceda Iddio, qual da me si desidera anco a voi in Lavinia.</p>
<closer><dateline>D'agosto, in Venezia, 1554.</dateline></closer></div1>
<div1 type="epistola"><head n="DCLXXVIII">DCLXXVIII</head>
<opener><salute>AL SIGNOR GIOVAN BATTISTA CASTALDO</salute></opener>
<p>Essendo io e molti altri in colloquio con la Fama (la quale in ciascun luogo tiene in predicamento il vostro nome continuo), sapendo che i di voi meriti mi sono sculti nel petto, subito che intese che più non vi ricordate di me, che tuttavia celebro voi, disse in sua lingua: “È possibile che un personaggio, ricchissimo di tutto quel senno e valore che puote capire nel giudicio e ne l'animo d'uno armigero cavaliero e gran duce, ti abbia alienato da la mente nel vero?”. Volendovi scusare col dar la colpa di tal mia disgrazia a le occupazioni occorrenti, a la lontananza dei paesi e a la sorte che il permette, soggiunse col grido che la distanza, che è dal cielo a la terra, è assai più lunga che quella che si vede di qui a la corte; affermando poi in voce alta che gli uomini illustri debbono pigliare esemplo da Dio onnipotente, la cui misericordia, se bene ha la cura del tutto, non si dimentica punto dei servi di lui e divoti. Sì che la di voi eccellenza (la quale è la bontà e la cortesia propria e istessa) imputi del sì temerario parlare l'ansia, che mi distrugge nel caso del conservarmi del vostro favore in la grazia. Certo che il martello, che pone in furia l'usuraio, quando pensa che l'usura non corra, mi ha tratto di bocca il ciò che vi scrivo in la penna; onde in tal pratica allega voi, non meno caro a Cupido che a Marte. Or facciamo pace, padrone, amico e benefattore di chi n'è degno e di qualunque vi ricerca, elegge e richiede; facciamola, ché ve ne prego e supplico. E in fede e testimonianza di ciò, dopo il degnarvi di accettar questa umil carta, so che non vi sdegnerete di accarezzare lo apportator di lei, non tanto per essere a me e a Tiziano più che figliuolo in lo affetto, quanto per non aver quasi pari, non dico ne la nobiltà, ne la modestia e ne la gentilezza, però che simili cose sono in lui triviali, ma perché pochi agguagliano il giovine nel conoscimento e ne le azioni che in la vecchiezza d'altri si ammirano. Insomma la mano valorosa e liberale vi bascia la volontà che ne tengo in persona.</p>
<closer><dateline>Di settembre, in Venezia, 1554.</dateline></closer></div1>
<div1 type="epistola"><head n="DCLXXIX">DCLXXIX</head>
<opener><salute>AL SANSOVINO</salute></opener>
<p>Di grazia, messer Francesco, non mancate di fare includere al <foreign lang="lat">cuium pecus</foreign>, cioè a don cacalettre e pisciadottrine, come nel dirgli pedagogo in volgare, l'ho spinto in cielo con il lodarlo, ché invero me ne debbe mostrar gratitudine con due o tre distici almeno. Imperò che da più che Virgilio il divulgo questo dico nel caso che il marrone, o castagna che vogliamo dire, fu maestro dei brutti cani; ed egli è precettore dei bei putti. Sì che il suo debito sarà di convertire lo sdegno in amore: mettendo da parte il parergli cosa maledica il mio dire che saria opra pia il canonizare de l'amico i gran meriti. Conciosia che l'esser santo adesso, che ognuno è demonio, si tiene per un miracolo, quasi conforme al quando in diavoli si convertirono gli angeli che disgrandinâr il cielo in terra, <hi rend="italic">et amenne</hi>.</p>
<closer><dateline>Di settembre, in Venezia, 1554.</dateline></closer></div1>
<div1 type="epistola"><head n="DCLXXX">DCLXXX</head>
<opener><salute>AL VESCOVO DI FIESOLE</salute></opener>
<p>Se in me non fusse cuore, né mente, né animo, si potrebbe credere che il sì lungo spazio di tempo, che non vi ho scritto, mi avesse tolto la non meno magnifica che reverenda Signoria Vostra e da l'animo, e da la mente e dal cuore senza forse. Ma da che altra benivolenza non mi è sì cara né tanta, lo spirto, che lo intelletto amministragli, vi conserva ne la loro memoria di sorte che il pensiero (il quale tengovi appresso come agente de l'affezione che vi porto), oltre che ve lo afferma con il giuramento, può dirvi che il desiderio di mandarvi le lettere, che non vi ha mandate il mio debito, me lo rimprovera per bocca di reprensioni sì fatte che, se non erano i saluti, che mi hanno posta in mano la penna a gran furia, non mai ero per sapere qual mezo o in che modo potessi riconciliarmi seco con grazia. Ma perché sono degli ingrati come dei maligni nimico, parmi remunerare la umanitade di Lorenzo, modesto nei costumi e discreto, il quale nel far l'ufficio, che gli imponeste in mio gaudio, è cagione ch'io lo paghi con quell'uno che risulta per virtù proprio in suo utile. Io parlo nel caso del musico di lui fratello senza vizio; il cui giovane, se a Roma il di voi favore conduce, con il soprano de la squillante voce nativa empierà di dolcezza angelica gli orecchi de li ascoltanti le messe e i vespri in capella: quasi non meno che di stupore divino empia gli occhi dei riguardanti i vestiti e gli ignudi del Buonaruoti in pittura. Sì che a la fervida carità vostra cristiana raccomando messer Piero, casto in la carne e in l'azioni innocente; imperò che al coro pontificale importa se il luogo, che l'arte di lui merta, si ottiene. Veramente che il da ben figliuolo, che ogni sua speranza in voi tiene, participerà de la allegrezza che forniva di consolar me sopra modo se, costì transferito, vi avessi, qual non vi vidi, veduto; benché per felicità noterei se non venivo, sì come venni, a la corte. Conciosia che, se di qua non mi rubavano i prieghi di chi può comandarmi d'ognora, la fortuna, che per non essser reo mi perseguita, non esulteria nel vedere la umilima de la mia servitù devozione al felicissimo signor Baldovino in disgrazia. E perché mo? Per causa del non avermi possuto tenere a freno il lecito de lo sdegno la lingua. Oimè, darmene il fratello d'un sì gran papa <foreign lang="lat">motu proprio</foreign> in provisione dieci il mese, e poi, in capo di cinque, fuor di proposito tormigli, è pur troppo. Legga la carta, con cui mi rallegrai de la conclusa parentela tra la beata dei Medici e dei Monti prosapia chi vuol chiarirsi del premio che ritranno le penne nel porre in cielo altrui oggidì. Come si sia, non resto di celebrare Iulio terzo adorando la di lui bontade in ogni opera, reputando preminenze e tesori gli affetti cordiali, con le solenni accoglienze dei quali abbracciommi e basciommi la mansuetudine de la Sua Santità senza fede. Insomma vi bascio quella mano che mi asciuga le lacrime che pur mi bagnano il viso, con tenerezza paterna dicendolo.</p>
<closer><dateline>Di novembre, in Venezia, 1554.</dateline></closer></div1>
<div1 type="epistola"><head n="DCLXXXI">DCLXXXI</head>
<opener><salute>A LA DUCHESSA D'URBINO</salute></opener>
<p>Se mai fu un cuore ardente nel desiderio che Iddio adempia il voto fatto con fede ai piedi de la sua misericordia da la divozione de l'altrui cristiana speranza, lo isviscerato affetto del mio simiglia. Egli, promosso da volontade ansiosa, ricorre con genuflessa umiltade a voi che, per essere essemplo verace de le grazie, piaceravvi concedermene una sì pia, sì santa e sì giusta, che la gratitudine che non potrò rendervene io, che nulla vaglio, renderavela colui che fu, che è e che sarà il tutto in eterno. Lagrime e non parole sono queste, che il fastidio e il duolo mi vi fanno scrivere sospirando e languendo, perché sono padre, e come tale, oimè, amo Adria, parto de le mie ossa, de la mia carne, e del mio sangue e de la mia vita. Ella, come innocente, infelice, se ne venne qui meco, e di cotale opra cara, anzi limosina ottima fu causa il comandarmi Vostra Eccellenza con i prieghi, che via la menassi a buon fine. Del che ubidivvi qual debbo. Ed ella a la paterna casa condotta, raccontando gli strazii, le villanie e le crudeltà usatele da la suocera, dai cognati e dal resto de la parentela, fece quasi venire in angoscia il da ben Tiziano, una sera. Ma in mentre stavasi contenta con la madre in dolcezza, eccoti il discreto e affabile consorte apparire, e mostrando io festa a la sua venuta, da suocero lo risolvei che, non volendo la moglie ritornare a morire nei tormenti passati, che a viver seco ancora lui qui si restasse, e caso che il fare de' suoi fatti sforzasse a lo andar qua e là, che dopo il fornire il negozio se ne venisse da noi con piacere. Ma, pensando il vile bergamasco il contrario, seppe con sì bella ciarla metterla nei salti (giurandole che la suora nel monistero, il frate nel convento erano rientrati per sempre, e che solo la matrona le starebbe intorno servendola), che la semplice e senza vizio fanciulla mutò proposito di subito. Tal che io, scoppiandomi il petto di doglia, gli lasciai con pazienzia andar via. E giunti al luogo, in capo di tre giorni la reverenda e il reverendo cognato e cognata, ripreso de la solita stanza il possesso, si disposero tenerle, come le tengono, sotto la chiave il bere e 'l mangiare. Intanto al venerabile sacerdote, eletto in generale e abate, non piacendo ch'ella porti maniglie e catene, la rimbrontola con il: “Chi ti par mo essere? Chi sarestù mai? Lèvatele da le braccia, balorda; spìccatele dal collo, bestiola”; e perché nulla manchi, altro che uno straccio di mucaiardo non consente il circonspetto Diotalevi che in dosso la disperata si metta, fornendola di cruciare dì e notte perché ella a patto alcuno non vuole che il diamante, che in memoria di me tener brama, si venda. Sì che vi scongiuro in salute del caro primogenito vostro, ne la cui indole sacra risplende quel valore e quel senno che appartiene ai regnanti negli eserciti e tra i popoli; e anco per non ci esser cosa più degna di ammirazione e di laude che l'umanità e la bontade (però che l'una è gioconda sustanzia degli animi generosi e reali, e l'altra soave alimento de l'anime immortali e beate), vi supplico, dico, in gloria e in laude de la natura e di Dio, che rivolgiate il tenero e il caritatevole di quella virtù e di questa inverso le croci che inchiodano per mano degli stenti cotidiani colei che, se per altro non meritasse che in protezione la pigliaste, ella enne degna perché in miracolo debbe ascriversi il conservar l'onor suo, in mezo la disonestà, senza macula. Ma, o Guidobaldo creatura gentile, personaggio egregio, cavaliere illustre, generale invitto e duca magnanimo, in ricompensa e in premio de la fidanza che debbe avere in la vostra discrezione qualunque ci si confida e ricorreci, incitate col cenno la providenzia di quella vittoria, che trionfa de la signorile e muliebre pudicizia odierna, a raccogliere la modesta mia figlia fra tanto che la occasione me la restituisce in prestezza. Ma perché sapete che Iddio ci è largo del lume del suo sole, de la sua luna e de le sue stelle, so che non saretemi avaro di sì umilima e sì dovuta mercede. Ora ad Antonio Gallo perdoni Cristo la mia vergogna col danno al qual ricorsi, il quale mi esortò, e per il quale consiglio sì disutile, sì mecanico e sì villano matrimonio conclusi, con quattromilia soldi più dei mille scudi promessi e osservati in la dote: somma che una lavascodelle, una trista farebbe adorare in le nozze. Benché, in quanto al non fare nissuna stima di me simil cane, non è maraviglia, è ben da stupire del sì poco rispetto che mostra d'avere lo asinaccio al gran duca, la cui benignità mansueta, uscendo voi di Pesaro per il viaggio di Roma, così qual era a cavallo, chiamollo e dissegli: “Se tu vuoi che non ti si manchi di grazie, tratta la moglie tua sì come di me nata fusse”. Ma da che mette infatti l'opposito, debbelo sopportare sì buon principe?</p>
<closer><dateline>Di novembre, in Venezia, 1554.</dateline></closer></div1>
<div1 type="epistola"><head n="DCLXXXII">DCLXXXII</head>
<opener><salute>A CARLO CESARE</salute></opener>
<p>Ho inteso che ne lo esempio de la <hi rend="italic">Trinità</hi> s'è molto compiaciuta la religione e la fede de la Vostra Maestà sacratissima, e in quello de la <hi rend="italic">Venere</hi> la dolcezza sua e l'amore. Onde Tiziano in cotal ventura converte la umiltade in superbia, imperò che è miracolo del di lui stile l'avere in un tempo sodisfatto al corpo e a l'anima de lo imperatore stupendo. Ma, perché nel contemplare le attrattive madame, la vecchiezza si risente in la copula, saria buono d'imitare il <foreign lang="lat">santificetur</foreign> d'un certo chietino, la buona memoria del quale essendo corso insieme con tutta questa cittade a vedere il quadro, subito che vi spinse lo sguardo, chiuse gli occhi, giurando che sì bella ignuda e sì viva farebbe cadere in tentazione il <foreign lang="lat">Libera nos a malo</foreign>. Concludendo (in quanto al mondo) che se le angelesse, che piovvero benemerito, avessero portato seco la pulcritudine solita, a gran pena dava la man ritta al paradiso l'inferno.</p>
<closer><dateline>Di decembre, in Venezia, 1554.</dateline></closer></div1>
</body>
</text>
</TEI.2>
