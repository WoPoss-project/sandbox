<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Marino Cavalli (1551)</title>
      <author>Marino Cavalli</author>
    </titleStmt>
    <extent>50 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000056</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-05T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-05T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Marino Marino Cavalli">
<head>Relazione di Marino Cavalli ritornato
ambasciatore da Carlo V l'anno 1551</head>
<p>Serenissimo principe ed eccellentissimi
padri; avendo io da render conto della mia
legazione, la quale è stata all' imperatore,
che è tanto prudente, valoroso, e gran principe,
quanto forse da Carlo Magno in qua la cristianità non
ebbe mai il simile, si potrebbe aspettare che io avessi
da fare una relazione conforme alla grandezza sua; ma
perchè l'imperfezione mia non comporta che di tante e
così gran cose, e massime dell'animo e voler
dell'imperatore, io abbia a render conto, con
molto fondamento vostra serenità si contenterà
di quel tanto che la debolezza mia può dare; e
tanto ella deve contentarsi di questo poco, quanto
che avendo la serenità vostra, già trent'anni
ch'egli è imperatore, negoziato seco, e anche
alquanto prima, per leghe, tregue, paci e guerre,
e tenuto sempre residente uno e alle fiate due
oratori a quella corte, son sicuro ch'ella, e voi
altri signori, ne avete tanta instruzione e notizia,
che molti principi avrebbero più tosto da impararne
assai da questo eccellentissimo senato, ch' egli da
altri, non che da  me, aspettar d'intendere cosa
alcuna nuova di momento. </p>
<p>Nondimeno essendo io stato ultimamente diciassette
mesi oratore a quella corte, per osservare il costume
ordinario, dirò con brevità quel tanto ch'io n'ho
potuto raccogliere, e che mi parerà necessario alle
cose presenti. </p>
<p>E per cominciare dalle entrate, si crede che quelle
di sua maestà ascendano a sette milioni d'oro ogni
anno (oltra un milione e più di entrata in commende,
vescovadi, officj, e beneficj, ch'egli ha da
dispensare a chi egli vuole ogn'anno), numerando
questa entrata di sette milioni d'oro a questo modo;
dazj e altre entrate ordinarie di Spagna 8oo,ooo
ducati; dalle corti di tutti quei regni ducati
7oo,ooo; dalli grandi maestrati di San
Giacomo, Calatrava e Alcantara, che tutti tre sono
nella persona dell'imperatore 2o,ooo ducati; dalla
cruzada 12o,ooo; dalle decime del clero comunemente
si computa 2oo,ooo scudi; dall'irrigazione
d'Aragona, che ultimamente sua maestà ha cavata
dalle acque dell'Ebro, 28o,ooo ducati; dai
vescovadi che gli furono conceduti ultimamente dal
pontefice perpetuamente per la guerra di Barbaria
15o,ooo ducati; oltra che in particolare
dall'arcivescovado di Toledo si serve di
trentacinque mila scudi l'anno, che
contribuiscono al pagamento delle galere di Spagna;
dell'Indie non v'è cosa certa, ma si pone
d'ordinario, di conto di sua maestà, quattrocento
mila ducati, che sono in tutto due milioni settecento
settanta cinque mila ducati, dei quali quasi tutti li
ottocento mila ordinarj sono impegnati e
alienati a tre e quattro per cento per li
bisogni della guerra di Milano, e altre passate. </p>
<p>Con queste entrate vi sono da pagare mille
cinquecento cavalli, che solevan essere alla
giannetta, e ora sono ridotti in arme bianca,
che con li loro capitani e ministri importano
cento mila scudi; più diciotto galere a ducati
cinquecento per una il mese, che fanno cento ottanta
mila ducati all'anno; più il pagamento della casa
e vivere dell'imperatore e del principe, ducati
quaranta mila; più la spesa della regina Giovanna
e principi, ducati sessanta mila; più mille fanti
che si tengono in Barberia, cinquanta mila ducati
computate le munizioni, e artiglieria; più le
guardie ordinarie delle frontiere di Spagna in
fanti tremila cinquecento, cento venti mila ducati;
più in pagamenti d'ambasciatori, giusdicenti e
consiglieri cento mila ducati; provvisionati cento
cinquanta mila ducati; spese di corrieri,
fabbriche di qualche fortezza, interessi di diversi
cambj, per l'ordinario detto di sopra, e munizioni
altre d'ogni sorte, cento cinquanta mila ducati;
ajuti e donativi a fuorusciti e servitori della
corte, cento mila ducati; di modo ch'io delibero sua
maestà poter aver di netto ducati trecento mila a
tempo di pace, di tutta Spagna, o tanto meno quanto
che le decime e la cruzada, e anche l'utile dell'Indie
non s'ha ogni anno per sicuro, e non di meno la spesa
è sempre la medesima. </p>
<p>Di Napoli e di Sicilia cava sua maestà, di dazj
ordinarj, tratte ed altre entrate, ottocento mila
ducati; di servizio straordinario ora più e ora meno,
macomunemente si mette sessantamila ducati;
di confische e feudi vacanti cento mila ducati,
che ascendono a un milione e mezzo. </p>
<p>Ha di spesa in questi regni, pel pagamento di venti
quattro galere, cento cinquanta mila ducati; per
impiegati, duecentomila; per pagamento di ottocento
uomini d'arme con li colonnelli e condottieri, cento
mila; guardia e fanterie per la custodia delle
fortezze alle frontiere, con li loro capitani,
centoventi mila; giusdicenti e vicerè, pure cento
venti mila; provisionati e stipendarj, venti mila. </p>
<p>L'entrata di Milano era, l'ordinario, per quattro
cento mila ducati, e lo straordinario trecento mila. </p>
<p>Vi è poi qualche altra taglia e dazio, che ascende
in tutto a novecento mila ducati. </p>
<p>La spesa è, per ottocento cinquanta uomini d'arme e
suoi capitani, trenta mila ducati; per quattro mila
fanti spagnoli, che sono il meno che possono essere,
cento cinquanta mila; per cinque cento cavalli
leggieri con li loro capitani, trenta mila; venduti ed
impegnati, quaranta mila ducati; provisionati duecento
mila, computati gli ufficiali e giusdicenti; in
fortificare, in munizioni e spese straordinarie,
cento cinquanta mila ducati: di modo che di Milano, a
tempo di pace, vi è seicento mila ducati di spesa e
più. </p>
<p>Dei Paesi-Bassi ha d'entrata ordinaria cinquecento
mila ducati; di sussidio straordinario quattrocento
cinquanta mila; del dazio del vino cento mila;
d'appalti della città d'Anversa, e d'altri utili che
si cavano dai mercati duecento mila; di confiscazioni,
boschi, e tratte di cose da guerra per Inghilterra e
altri luoghi, cento cinquanta mila all'anno. </p>
<p>Di spesa ha poi il pagamento di seicento
uomini d'arme, e mille duecento arcieri, che sono
in tutto cavalli tremila, in ducati cento ottanta mila,
computati li condottieri e uffiziali a ducati cento
quaranta per uomo d'arme, all'anno, e venti per cavallo
leggiero. </p>
<p>E a questo proposito non lascierò di dire, che
l'ordine del dividere questi uomini d'arme è
bellissimo, e leva molti fastidj all'imperatore,
perchè ha partiti li seicento uomini d'arme a questo
modo; cinque compagnie da cinquanta, cinque da
quaranta, e cinque da trenta, e ogni uomo d'arme
ha due arcieri congiunti, oltra li suoi tre cavalli
ordinarj; di modo che nessuno dei condottieri può mai
domandare aumento nè di gente nè di provvisione se
non vaca un luogo di compagnia più onorevole, con la
vacanza del quale, senza nuova spesa, s'accresce
dignità e utile a tre e quattro condottieri in un
tratto; perchè quello della compagnia da cinquanta
andando fuori, uno dai quaranta passa ai cinquanta,
uno dai trenta ai quaranta, e uno nuovo si costituisce
in luogo di quello che è uscito dai trenta; il che
staria benissimo a fare alla serenità vostra in tutti
gli ordini della milizia sua, così da piedi come da
cavallo, e a lei saria cosa utile senza molestia, e
dai soldati di gran contento, e leveria ogni
concorrenza fra loro. </p>
<p>Di più ha di spesa di fanterie ottanta mila ducati
all'anno; della pensione che ordinariamente paga alli
Svizzeri, accordata fino al tempo di Massimiliano, per
la difesa del contado della Borgogna, quindici mila
ducati l'anno: vi è la spesa di fabbricar fortezze,
per venti mila ducati; la provisione per la regina
d'Ungheria, sessanta mila ducati; ai presidenti e
consiglieri quarantamila ducati; ai governatori
dei paesi e generali ed altri provisionati duecento
mila ducati;in spesa di mare, come navi, armate,
ed altre, cento mila ducati; donativi e remunerazioni
alla sua corte e altri vassalli e fuorusciti
affezionati, cento mila ducati: dazj impegnati alle
comunità, che gli hanno sborsato il danaro, ducati
quattrocento mila; talchè da questi paesi non avanzano
duecento mila ducati l'anno. </p>
<p>Di modo che con l'estrema pace, con ogni diligenza e
parsimonia, battute le spese ordinarie, di sette
milioni di ducati l'imperatore non avanza appena da
pagare i suoi assegnamenti ordinarj. </p>
<p>Non dico già per questo che quando egli volesse
fare una gagliarda guerra gli mancasse il modo di
farla, perchè avendo molti paesi e molti sudditi,
troverebbe sempre il modo, o con nuove gravezze o con
obbligar l'entrate, di trovar gran somma di danari; ma
perchè ei desidera vedersi una volta spegnato, e
poter lasciar ogni cosa libera al figliuolo, non
essendo astretto più che tanto, al presente si
giudica che non sia per far guerra se non
forzato e provocato da qualche nuova occasione e
necessità: al che concorre l'indisposizione della
persona sua, la servitù che contra sua voglia gli
conviene aver con li capitani e soldati in caso di
guerra, e la spesa estrema che gli convien fare quando
la fa; che ad aver venticinquemila fanti in arme, e
quattromila cavalli, che pure è poca cosa, gli
bisogna spendere dugento mila scudi il mese; e ha
altre molestie e incomodità e pericoli, che tutti
sono contrarj alla natura sua: e sebben sua maestà
sia così eccellentissimo capitano in guerra, e
padrone naturale della miglior fanteria, cavalleria, e
capitani d'Italia, e accompagnato da una fortuna così
prospera come ha avuto sempre, nondimeno fugge quanto
più può la guerra, e cerca con il negoziare e
con la riputazione garantire e stabilir
quel che tiene e pretende.</p>
<p>Dei paesi poi che obbediscono all' impero, Germania,
Savoja, Piemonte, Lombardia, Liguria, e quasi tutta la
Toscana (dico quasi tutta, perchè la Chiesa ve ne
possiede anch'ella una parte), sebbene per l'ordinario
sua maestà non ha entrata alcuna, nondimeno
negoziando con autorità cava servizj e ajuti
grandissimi, come vostra serenità ogni giorno intende
che nelle diete e altri luoghi si risolve di fare: e
perchè in tutta questa mia legazione la corte è
stata nei Paesi-Bassi quasi sempre, mi par d'esser
tenuto dire alla serenità vostra in particolare dei
traffichi di quella parte, e tanto più mi par
d'essere tenuto di farlo, quanto ch'io non viddi mai
paese, nè intesi dire che altro avesse più
similitudine a quello di vostra serenità che
quelli. </p>
<p>Perchè se vostra serenità ha il Po e l'Adige nelli
suoi stati, e li duchi di Mantova e Ferrara da un
canto per confino, essi hanno il Reno e la Mosa e li
duchi di Cleves, e Lorena e il vescovo di Liege per
confino; e così come ella si guarda per un lungo
tratto dai Germani, e dallo stato di Milano
con buone fortezze, così quelli dai re di Francia e
d'Inghilterra, con ventiquattro luoghi muniti, si
guardano bravamente e si difendono. </p>
<p>Il resto poi, che può esser la terza parte, non meno
è difesa dall'Oceano, che le coste dello stato di
vostra serenità nell'Adriatico. </p>
<p>E persino nelle città particolari è corrispondenza
grandissima; perchè Anversa corrisponde di mercanzia
benissimo a Venezia, Lovania di studio a Padova, Gant
per grandezza a Verona; e Brusselles per il
sito a Brescia. </p>
<p>E per stare in queste particolarità, tutte le terre
mediocri di quelli paesi, possono equipararsi alle
mediocri di questi e le piccole alle piccole. </p>
<p>Ho detto che con ventiquattro fortezze quei luoghi
sono difesi da Francia e da Inghilterra, oltre le
quali in altre bande, così da terra come da mare, ve
ne possono essere circa altrettante, non già finite,
ma che tuttavia si fabbricano: le quali, da Anversa e
Valenziana in poi, sono da una fino a due miglia di
circuito, e non più.</p>
<p>Anversa è terra di settanta ovvero ottanta mila
anime, e fa tante faccende di cambi, e d'ogni altra
sorte di mercanzia, che invero mi son stupito di
maraviglia in veder ciò, pensando certissimo che
superi assai questa città. </p>
<p>È un bell'ordine in quelle parti circa le mercanzie
reali, perchè i panni si fanno a Lilla, a Courtrai e
altri luoghi d'intorno; le tappezzerie a Brusselles e
a Oudenharde; le tele, formaggi e butirri in Olanda; i
pesci salati in Zelanda; le ostade e ciambellotti in
Valenziana, e a Lilla; le lane di Spagna tutte
capitano a Brugges; li mantili e tovaglie da Beauvai;
e tutte queste mercanzie, dopo che particolarmente
hanno fatto ricche e grasse dette città, capitano ad
Anversa, come al fonte della contrattazione, e però
in ogni luogo corre tanto il denaro e lo spaccio
d'ogni cosa, che non v'è uomo, per basso e inerte che
sia, che per il suo grado non sia ricco e non possa
far contratti nelli mercati d'Anversa. </p>
<p>Di Spagna vi vengono uve secche, aranci, olive, vini,
guadi, sete per più di cinquanta mila ducati l'anno;
lane in Brugges per più di trecento cinquanta mila
ducati; di Portogallo spezie, zuccheri, e gioje per
cinquecentomila ducati; d'Inghilterra stagni, lane,
e panni per trecento mila e più ducati; di Germania e
Francia vini, e rami per più di ottocentomila ducati;
d'Osterland legnami, lini, e grani in grandissima
quantità per cento cinquanta mila ducati; d'Italia
velluti, panni di seta, e d'oro, ciambellotti, qualche
spezie, berretti, fustagni, e sete per somma di denari
grandissima, che passa un milione d'oro.</p>
<p>Si trae d'Anversa ogn'anno per cinquecento mila scudi
di tappezzerie, due terzi delle quali importa la
fattura di esse, e la lana che viva dentro, è solo
per un terzo della valuta; di modo che tutto quel
denaro per le fatture resta nel paese.</p>
<p>Si trae per Germania e per Francia formaggi, e pesci
salati per cento cinquanta mila ducati l'anno. </p>
<p>Di cavalli per Francia e altri paesi, per cinquanta
mila ducati. </p>
<p>Panni di lana, per quattro cento mila ducati: tele
grosse e fine, per dugento mila ducati: spezierie,
frutti secchi per Germania, salumi, sete e altre
merci, per cento mila ducati: per Anglia panni di
seta, spezie, ed altro, per cinquecento mila ducati;
le quali cose, tra le fatture e guadagni, fanno restar
nel paese più d'un milione d'oro l'anno. </p>
<p>Però crederei, rimettendomi sempre a chi di queste
cose ha più esperienza di me, che il medesimo potesse
fare la serenità vostra con grand'utile suo e dei
suoi sudditi circa le sete che si fanno nello stato
suo d'Italia, e li cotoni che le vengono di Cipro. </p>
<p>E se in questa città la serenità vostra non vuole
che si lavorino panni di seta di trista sorta,
potrebbe concederlo alle sue città suddite, come sono
mezzi rasi, velluti tristi, ermesini e simili; e
parimente non lasciare che i cotoni si portassero in
Alemagna e a Cremona ad arricchire i paesi d'altri ed
ingrassarli, ma che nei suoi territori si facessero li
fustagni, avendosi in mano tutti li cotoni,
e nel Bresciano, Cremasco, e Padovano tutti li
lini per li ordimenti; il qual mestiere di fustagni,
così come per il passato soleva dar utile
grande a questa città, così ora glielo daria
grandissimo, perchè di fustagni grossi e sottili,
borraccini, intime, valessi, bombacine, e altre simili
cose si spacceria per più di due cento mila ducati
l'anno, e si fariano abitatissime e popolate tutte le
castella del Trevisano, Padovano, e Vicentino e del
resto. </p>
<p>Pure di questa cosa mi rimetto a maggior giudizio; ma
per quel tanto ch'io veggo, non conosco contrario che
potesse impedire questa grande utilità. </p>
<p>In quei paesi non s'ha bisogno di legge sopra le
pompe, essendo naturalmente parcissimi nel vestire, e
nel mangiare usando cibi grossi per l'ordinario loro. </p>
<p>È ben vero che i signori del paese, che sono da
venticinque o trenta, vivono onoratissimamente e
suntuosamente, e spendono quanto possono, e forse
qualche cosa di più, di modo che sono sempre
intrigati e obbligati con l'usure, che loro chiamano
finanze, ai mercanti di Anversa, i quali per indulto
imperiale possono servire ognuno con dodici per cento
l'anno. </p>
<p>Questi Paesi-Bassi sono governati ora dalla vedova
regina Maria d'Ungheria, sorella dell'imperatore e
donna di tanto spirito e valore che basteria per il
governo d'altrettanto dominio; perchè è d'uno
spirito indefesso,e nelle pratiche sì della
guerra che della pace, ha mostrato fin dove possa
aggiungere il valor di una donna. </p>
<p>La quale oltre le virtù dell'animo, che sono
infinite, ha quelle del corpo cumulatissime; perchè
è gagliarda e s'esercita al cavalcare e alla caccia
nel tempo che gli avanza dai negozj, tanto che forse
già molt'anni non v'è stata donna alcuna che l'abbia
superata; e nel cavalcare eccellentissimamente, tra
molt'altri diede un giorno un segno al <foreign lang="lat">quondam</foreign> re
Francesco di Francia, che il fece stupire; purchè
cavalcando ambidue insieme, volendo il remetter la
regina dal lato destro, si tirò a un fosso vicino
tanto ch' ella non aveva luogo di andare se non di
sopra, il  che vedendo la regina, spinse un giannetto
sopra il quale era, oltra il fosso, ch'era molto
largo, e così cavalcando per li campi, il re veniva
ad essere dal lato destro; ma sua maestà non
comportando tanta incomodità della regina si lasciò
superare di cortesia. </p>
<p>La corte dell'imperatore è ordinata all'usanza
della corte di Borgogna; il medesimo quella del
figliuolo, la quale è dal tutto simile e di numero
quasi uguale a quella del padre; e così parlando
d'una, vostra serenità avrà cognizione di tutte due. </p>
<p>Ha sua maestà da trenta in quaranta paggi, figliuoli
di conti e signori suoi vassalli, e anche alcuni
d'altra ragione, per il viver dei quali sua maestà
paga ogni giorno un sesto di scudo per uno a chi fa
loro le spese, e di più li veste ogn'anno, non molto
riccamente, ma abbondantemente. </p>
<p>Tien loro maestri che gl'insegnino danzare, giuocar
di spada, cavalcare, volteggiare a cavallo e un poco
di lettere.</p>
<p>Questi, se continuano al servizio quindici o venti
anni, sono cavati di paggio e fatti gentiluomini con
un terzo di scudo al dì di provvisione, e questi tali
gentiluomini possono essere da venti in trenta;
poi ed essi ed altri di fuora via son fatti
gentiluomini della casa; li quali hanno due terzi di
scudo al dì, e sono intorno a trecento, tenuti a
servir con arme e cavalli in ogni occasione come allo
stato loro si conviene. </p>
<p>Tra questi, secondo il merito loro, s'eleggono quelli
che chiamano della bocca, e sono intorno a cinquanta,
con provvisione d'uno scudo al dì per uno: i quali
oltre al servizio d'arme e cavalli come gli altri,
servono al mangiare dell'imperatore di coppiero,
trinciante, panattiero, credenziere, e a portar le
vivande dalla cucina. </p>
<p>Ha poi sua maestà trentasei gentiluomini della
camera sua, alli quali non si dà più d'uno scudo al
dì di provvisione; e questi per il più sono
principi, o di parentado di principi; non fanno
servizio alcuno, ma le cose che bisognano per la
camera tutte sono eseguite per sei o vero otto
ministri inferiori di camera. </p>
<p>Capo di tutti questi è il gran ciamberlano, il qual
luogo ora vaca, ma v'è uno vicegerente che essi
chiamano <foreign lang="fra">somelier du corps,</foreign> il quale dorme nella
camera dell'imperatore; è cavalier dell'ordine del
tosone, e ha mille scudi il mese da spendere,
computando le utilità tutte che cava dall'imperatore,
e di questi è tenuto fare una tavola ordinaria ai
gentiluomini della camera dell'imperatore. </p>
<p>Con altrettanto appresso, pure a spese di sua
maestà, tiene la tavola dei gentiluomini della bocca
e di qualcun altro della casa,e perchè li detti
maggiordomi non hanno spesa alcuna da fare se non per
se stessi, non son loro deputati se non circa mille
scudi di provvisione ordinaria. </p>
<p>A questi maggiordomi è superiore il duca
d'Alva, il quale è maggiordomo maggiore, e capitano
generale di sua maestà, il quale è padrone di tutta
la corte, e ha la provvisione ordinaria di dodici mila
scudi, e di straordinario ne cava ottomila, con
obligazione di tener tavola ai soldati e altri
gentiluomini della corte onoratissima, ed entra in
tutti li consigli secreti con autorità grandissima. </p>
<p>Ha anche sotto di sè li forieri degli alloggiamenti,
con il marescial loro e gli alcaidi, che sono
giusdicenti della corte in civile e criminale, con li
suoi alguazili e sergenti. </p>
<p>Vi sono poi alla corte cento alabardieri Alemanni a
piedi, cento Spagnoli pur ai piedi, e cento arcieri a
cavallo Borgognoni, per la guardia della persona
dell'imperatore; li quali sono sotto diversi capitani
delle nazioni loro proprie, con stipendio, li fanti di
tre scudi, e i cavalli di dieci al mese.</p>
<p>Vi è la stalla di sua maestà, la quale non passa
settanta o ottanta cavalli e sessanta muli; e questa
ha li suoi ministri e ufficiali ordinarj, come
famigli, marescalchi, cavallerizzi e simili. </p>
<p>Vi sono poi armieri, sellaj, trombetti, araldi,
custodi di padiglioni ed altri istrumenti da guerra,
che tutti sono sotto il governo del gran scudiere, che
è cavaliere dell'ordine del tosone, ed ha anch'egli
mille scudi al mese da spendere ordinariamente; il
quale è tenuto armar di sua mano l'imperatore e
calzargli li stivali ogni volta che accade. </p>
<p>Tiene ordinariamente sua maestà quaranta cappellani
con due scudi al mese per uno, e sono secondogeniti
dei principali personaggi de' suoi stati; li quali
avendo servito sei, otto, dieci e più anni sono
remunerati con pensioni, abadie, e vescovadi, sì come
pare a sua maestà; e questi sono tenuti andare in
cappella con le loro cotte, e cantare i vespri come
preti privati. </p>
<p>Vi è l'elemosinario, il quale oltra l'uffizio suo di
dispensare l'elemosina (circa mille scudi l'anno)
serve anco di mastro di cerimonie  nella cappella, e
sta sempre al baldacchino di sua maestà,
avvertendola quando debbe levarsi e quando
inginocchiarsi, e quando andare all'offerta,
mostrandogli sopra certi libri e messali l'orazione,
e tutto quello che si dice alla messa. </p>
<p>Vi sono cantori, forse al numero di quaranta, la più
compiuta ed eccellente cappella di cristianità,
eletta di tutti li Paesi-Bassi, che sono oggi dì il
fonte della musica. </p>
<p>Sonvi poi inferiori ministri deputati al coro, alli
libri di canto, al baldacchino di sua maestà e altri
ornamenti della cappella, con bell'ordine e molta
regola. </p>
<p>Vi sono due predicatori, uno francese, l'altro
spagnolo; e tutti questi sono sotto il confessore, il
quale ordinariamente è frate di san Domenico
dell'osservanza, e ha dugento scudi al mese per sue
spese, e qualche altro donativo straordinario per
spese pie. </p>
<p>Questo confessore entra in tutti i consigli dove si
trattino cose pertinenti alla coscienza; e per questo
viene ammesso dove si parla di guerra e di giustizia,
e principalmente quando si denunziano e consultano le
denominazioni dei benefizj: il qual confessore suol
quasi sempre riuscir vescovo, e qualche volta
cardinale, e meritamente, perchè prometto a vostra
serenità che ha un carico grandissimo a parlare e
quasi a risolvere circa le cose d'eretici, di
cristiani nuovi di Spagna, di Mori, d'usure, di guerra
contro cristiani e infedeli, di benefizj, di concilj,
e quasi di tutte le cose che faccia l'imperatore,
perchè tutte concernono la conscienza; e in questo
bisogna ch'egli con desterità non manchi di dire
l'opinion sua fondatamente e con buona ragione, e
vegga di dirla così modestamente che sia
accettata la verità senza disgrado della sua
modestia, altramente esso faria poco frutto e scemeria
l'autorità sua infinitamente.</p>
<p>Le cose poi che appartengono ai negozj sono
distribuite a questo modo. </p>
<p>Ha sua maestà tre cancellerie, che seguono sempre la
corte, con un secretario supremo per ciascuna, e molti
cancellieri e scrivani inferiori. </p>
<p>La prima è quella dell'imperio, per la quale passano
tutte le scritture e cose di Germania e d'Italia, che
sono dependenti da quello; la seconda è la spagnuola,
che spedisce le cose di Spagna, e dell'Indie; la terza
è quella di Napoli e Sicilia, e questa medesima ha
carico delle spedizioni delle grazie che comunemente
si fanno. </p>
<p>Tutti li negozj sono spediti con infinita tardità e
lunghezza.</p>
<p>Vi è poi un altro ordine a parte di tesorieri o
contadori, che sono ragionati, e con il consiglio
d'alcuni di questi sua maestà piglia a cambio e a
dinteresse i denari, e fa provisione di quanto gli
accade in tempo di guerra e di pace, ed è gran cosa
che nelle guerre passate hanno pigliato da dieci fino
a venticinque e trenta per cento l'anno, nè mai ha
voluto l'imperatore mancare ai mercanti della
parola sua; di modo che, se bene ha sentito qualche
incomodo, ha però conservato talmente il credito, che
per guerra grande che potesse avere li mercanti non
mancheriano mai a lui; la qual cosa è di grandissima
importanza, al mio giudizio, a un principe, perchè in
ogni suo bisogno può dire d'aver in salvo quanti
denari egli vuole.</p>
<p>Per i governi degli stati suoi tiene sua maestà un
consiglio fatto di diversi dottori reggenti, uno di
Sicilia, uno di Napoli, uno di Milano, uno di
Borgogna, uno dei Paesi-Bassi, uno d'Aragona, e uno
per Castiglia, con due o tre altri dottori, li
quali tutti insieme, nelle cose massime d'importanza,
consultano e giudicano ogni cosa particolare
dell'imperatore pertinente agli stati. </p>
<p>Specialmente poi ognun di loro della sua propria
provincia s'istruisce, e riferisce agl'altri,
sollecitandone l'espedizione. </p>
<p>Capo dei quali tutti è monsignor d'Arras, e questi
hanno di provvisione da sua maestà da mille scudi
fino a millecinquecento l'anno. </p>
<p>Nelle cose di stato e in ogni altra particolarità si
serve del consiglio solo del signor di Granvela. </p>
<p>È vero che per cerimonia, più che per altro, è
ammesso il duca di Alva, e in assenza del signor di
Granvela, e per esecuzion dei negozj, entra in ogni
consulta monsignor d'Arras. </p>
<p>E perchè nelle deliberazioni di stato, ovvero con
altri principi, si trattano cose pertinenti alla
coscienza, però come s'è detto di sopra, il
confessor dell'imperatore entra in ogni consulta; ma
la cosa si risolve tutta tra l'imperatore e il
signor di Granvela, tra i quali è una conformità di
procedere tanto grande, che rare volte, anzi
rarissime, sono discrepanti tra loro d'opinione e
conclusioni; perchè sua maestà con la prova di
molt'anni ha trovato questo signore ardentissimo non
solo nei negozj di stato, ma in qual altra cosa gli
possa occorrere, come d'andare, fare, stare, venire,
licenziare, e risolvere tutte le cose; così ogni sera
sopra un foglio di carta esso Granvela manda
all'imperatore il suo parere sopra i negozj del
seguente giorno che sua maestà ha da fare, avendo
essa prima, senza risolver cosa alcuna, mandata ogni
informazione e ogni particolare negoziazione
con gli ambasciatori e altri ad esso monsignore;
di modo che io, e gli altri ambasciatori ci siamo
avveduti, essendo rimessi al signore di Granvela,
che sua eccellenza aveva inteso ogni particolarità,
e quasi ogni parola passata tra l'imperatore e noi
per l'innazi. </p>
<p>Questo signore ha dodici mila scudi l'anno di
provigione; ha una commenda di Calatrava che gli vale
quattromila scudi, e spesse volte ha donativi
straordinarj, che gli possono importare altri
quattromila scudi e più l'anno: non ha titolo di gran
consigliere, ma di custode del gran sigillo; e questo
perchè dopo morte del cardinale Gattinara sua maestà
non ha voluto dar quel titolo mai ad alcun altro.</p>
<p>Monsignor d'Arras, suo figliuolo, ha d'entrate di
chiesa quattromila scudi, e d'altri proventi ogni
anno intorno a dodici mila scudi, oltre qualche
straordinario donativo, che anch'esso ottiene
dall'imperatore; di modo che, senza l'altre cose,
questi due hanno più di cinquanta mila scudi l'anno,
e hanno in pochi anni talmente arricchita la casa
loro, che soleva esser privata e povera, che al
presente il suo capitale tocca di milioni.</p>
<p>L'imperatore si trova d'età di anni cinquantuno,
mal disposto del corpo, per le gotte che tutto
l'inverno, e qualche volta d'altro tempo, lo
travagliano orribilmente; e li medici dicono che
avendo cominciato ad ascendergli fino alla testa, sono
pericolosissime di farlo morire quasi in un subito. </p>
<p>Patisce molte volte d'asma; e si dice anco che si
risente un poco di mal francese, di modo che se non
fossero le spesse e grandi diete, e il pigliar l'acqua
del legno ch'egli usa con tante medicine, a quest'ora
saria morto, e ognuno gli pronostica breve vita.</p>
<p>Ma quando sua maestà era sana, è stata
in tutti gli esercizj del corpo perfettissimo ed
eccellentissimo cavaliere.</p>
<p>Ha giostrato bene alla lizza e a campo aperto, ha
combattuto alla sbarra, ha giocato a canne, a
carosello, ha ammazzato il toro, e brevemente fatto
tutto quello che alla ginetta e alla briglia si può
fare a cavallo. </p>
<p>Ha cognizioni di cavalli, d'artiglieria, di
alloggiare eserciti, d'espugnar città, e d'ogni
minima parte che appartiene a guerra, quant'uomo che
oggidì viva, e non solo in terra, ma anche nelle cose
di mare. </p>
<p>Usa ogni diligenza d'intendere ogni particolarità
delle cose sue, nè si spende un scudo in casa sua
ch'egli non sappia o non vegga la polizza. </p>
<p>Non veste, nè mai ha vestito pomposamente, ma usa
portare ora il sajo e la cappa, ora vestette corte
sino al ginocchio, e tanto bene intese e assettate,
che non è possibile di più.</p>
<p>È parcissimo nello spendere fin dove egli possa
vedere il danaro; però si dice che fino alla somma di
dieci scudi non v'è alcuno al mondo che li spenda
meglio di lui; ma da quelli in su, non potendo egli
vedere tutto, e perchè non può far altrimenti,
spende come gli altri principi. </p>
<p>È tardissimo nel rimunerare i suoi servitori, il
che gli torna a proposito perchè li obbliga a
continuare, non volendo essi perdere il servizio; e
quando li remunera, facendolo quasi una volta sola,
dà loro assai, il che muove gli altri a sperare, e il
remunerato a sopportar nuove fatiche. </p>
<p>Le provvisioni deputate alle camere sue o date ai
suoi benemeriti, è dieci e talora dodici anni che non
son state pagate; e chi ne vuol ritrarre alcuna cosa,
quasi la metà ne va nei ministri. </p>
<p>Ha sua maestà infiniti modi di rimunerare, perchè
con molti feudi che spesso vacano, con benefizj
ecclesiastici, che v'hanno in grandissimo
numero, con provvisioni, offizj, castellanie, condotte
di soldati, titoli e altre dignità, può largamente
 e senza suo interesse far ricco ognuno. </p>
<p>Vuol poi che si pigli quel tanto che dà, altrimenti
colui è spedito; dà licenza a tutti che le
domandano, massime quando è dimandata per minaccia;
risponde sempre a chi vuole e a chi non vuol dare,
così a chi punge come a chi unge; e perchè rarissime
volte dona ereditariamente, ma alla vita sola di chi
merita,quando egli dà una cosa maggiore fa renunziare
alla minore, che colui aveva prima; venendo a questo
modo ad aver tante vacanze, e tanto da donare
che non gli manca da beneficiar chi egli vuole, senza
alcun suo interesse.</p>
<p>È sua maestà molto religiosa: ode due messe ogni
dì: li vespri e le prediche le feste solamente: dice
molte orazioni: si confessa e comunica quattro volte
l'anno; e per quel che si vede, vive come cristiano, e
privato cavaliere. </p>
<p>Non ha imperfezione alcuna, che s'astiene da
tutti i vizj; e in tutte le azioni sue, fino alle
minime, è tanto composto e ben ordinato, tanto
avvertito e giudizioso, che niuno può desiderare di
vantaggio, con certi movimenti, e certe parole cosi
prudenti, che meritano d'esser ammirate da ognuno. </p>
<p>Parla sempre umanemente, mai s'adira, mai brava; ma
sempre con il giusto in bocca, colla speranza in Dio,
e con il fondar le sue cose in su la ragione; di modo
che fin ora si dice che non ha detto parola nè degna
di biasimo, nè che abbia potuto apportar danno alle
cose sue.</p>
<p>Non risolve mai risposta alcuna da sè, ma vuole
prima il consiglio del signor di Granvela. </p>
<p>Nel negoziare usa parole molto ambigue quando
importa; di modo che se gli ambasciatori non sono ben
cauti, può sua maestà e li consiglieri dire con
quella dubbietà di parole. -Noi intendiamo in
questo e in quest' altro modo.</p>
<p>E perchè vostra serenità intenda meglio questa
parte, le dirò due bei casi; l'uno fu quando al papa
Paolo III, in materia di Piacenza, fece dire ch'egli
era molto pronto alla grandezza del duca Ottavio suo
genero; che però, acciocchè quel che si facesse
fosse durabile, saria stato bene che sua santità e
lei vedessero di trovar modo, che tutti i papi e
gl'imperatori che succederanno non avessero attacco da
turbare e alterare quello che loro risolvessero; le
quali parole furono dal pontefice interpretate a
certissima restituzione di Piacenza, ma da sua
maestà dette con intenzione che si vedessero le
ragioni dell'imperatore e della chiesa; ed essendo sua
maestà sicura che la chiesa non poteva mostrar cosa
alcuna autentica, veniva giustificatamente a
conseguire il suo intento. </p>
<p>L'altro caso fu con il presente pontefice; che avendo
sua santità persuasa a Cesare la pace con il re di
Francia, volle Cesare che sua santità considerasse un
poco l'umore, che nell'uno e nell'altro di loro
peccava, e vedesse se era possibile che si sopportasse
quello in che peccava il re; il che non era dire
ch'egli volesse fare nè pace nè guerra,
ma in ogni caso servirsi di questa risposta a quanto
occorresse; e così fece col langravio, e fa in tutto
quello che può.</p>
<p>È duro sopra i punti d'onore, e sopra ogni minuzia
contenuta nei contratti di pace e di leghe, che ha con
gli altri. </p>
<p>Rimette o diferisce l'ingiurie dei suoi e le sue
proprie, quando gli mette conto per maggior comodo. </p>
<p>È fisso nelle sue opinioni; non fa mai cosa alcuna
forzato apparentemente, e lascierà più tosto
rovinare il mondo,  che far cosa violentato. </p>
<p>Tiene estremo conto dei principi e privati, che gli
possono giovare o nuocere; ma in apparenza, per
riputazione, non lo dimostra.</p>
<p>Non è sanguniario, nè vendicativo con total rovina
dei suoi nemici; ma li debilita e non li distrugge.</p>
<p>Dei suoi servitori rare volte punisce alcuno, anzi
sopporta molte volte cose che non dovrebbe, ed è
acerrimo difensore dei suoi oratori, anche nelle cose
fatte contra suo ordine. </p>
<p>È avvisato benissimo, e con molto secreto,
da tutte le bande; discorre sopra i negozj quattro e
cinque ore continue per volta, stando a sedere sopra
una sedia, e scrive talora le ragioni pro e contro per
veder meglio quanto si ragiona. </p>
<p>Delibera tardi, ed è poi risoluto.</p>
<p>Terrà talvolta due giorni il corriere sospeso per
vedere a sangue freddo se la deliberazione gli riesce
bene. </p>
<p>In somma il suo negoziare è tanto bene inteso, tanto
giustificato, ordinato e commesso insieme, che chi gli
ammette il principio, non può quasi con onor suo non
ammettere la conclusione ch'egli intende.</p>
<p>Conosce eccellentemente la natura di tutti i principi
con chi negozia e in questo spende gran tempo ad
instruirsene davantaggio: però quasi mai s' inganna
dei pronostici ch'ei fa.</p>
<p>Di questa eccellentissima repubblica è così sicuro,
nelle cose d'importanza, di quel ch'ella abbia a
deliberare, quasi come di sè stesso, perchè sa quel
che per ora disegna e quello a che attende. </p>
<p>Il medesimo con gli altri principi; però tratta con
loro con buonissime e vive ragioni, e non generalità
e cose vane, e tiene vivi sempre i negozj in ogni
banda, aspettando l'opportuità e maturità del tempo,
e l'occasione d'eseguire, tanto che ora gli vien fatto
quello che venticinque o trent'anni forse ha tenuto in
fantasia, e in mente di operare; e però non è
meraviglia se a un principe tanto prudente
e pratico nei negozj di stato e nelle cose della
guerra, pensandovi tanto sopra, gli sieno riuscite
e tuttavia le cose gli riescano felicemente.</p>
<p>Coi Tedeschi sua maestà è talmente usa a trattare e
sì ben li conosce, che ha mortificati i desiderj suoi
e i piaceri, e quanto passatempo ei si piglia in
Germania è nella camera sua talora ridere e burlare
con un nano suo polacco, o con Adriano suo ajutante di
camera, e spesse volte anco col baron Monfalconetto,
maestro suo di casa; il quale in vero per l'arguzie e
prontezze sue, e per le libertà che si piglia di dire
ogni cosa, è giocondissima e dolcissima pratica
all'imperatore.</p>
<p>Va alle volte sua maestà a caccia con otto ovvero
dieci cavalli soli, e ritorna bene spesso con una
magna preda d'uno o due cervi o cinghiali che sieno;
anderà anche alle volte a tirar di scoppio per li
boschi, e quando gli manca cacciagione grossa si
piglia piacer di tirare a corvi, cornacchie, colombi e
simili cose; nelle quali caccie sua maestà non spende
l'anno cento scudi, e non s'è reputato a vergogna in
questa cosa, nè nel vestire, nè in simili altre,
essere superato da qual altro principe che
sia al mondo; ma ha posto ogni suo pensiero e studio
nelle cose d'importanza, nelle quali ha fatto tanto
progresso che ha superato ogn'altro.</p>
<p>E perchè nel tempo ch'io sono stato alla corte, v'è
stato anche quasi un anno e mezzo il serenissimo
principe di Spagna, mi pare esser tenuto dire ancora
alcuna cosa di lui; avendo massime, come è da
credere, la serenità vostra da negoziare molti anni
con quel principe per la gioventù sua.</p>
<p>Sua altezza si trova ora in ventiquattr'anni,
di complessione delicatissima e di statura mediocre;
nella faccia rassomiglia assai il padre e nel mento;
non mangia mai pesce, nè altra cosa che non sia di
buon nutrimento; non è molto forte di corpo; pur da
poi che è stato in Fiandra esercitato negli esercizj
di quei signori borgognoni, è fatto assai conveniente
cavaliere. </p>
<p>Mostra d'esser liberale, ma ci va di sorte a questa
liberalità, che si può far pronostico che presto se
n'abbia da stancare. </p>
<p>Rarissime volte va fuora in compagnia; ma ha piacere
di starsi in camera con quattro o sei favoriti a
ragionar di cose private; e se tal volta l'imperatore
lo manda a chiamare, si scusa per godere la sua solita
quiete. </p>
<p>Veste sontuosamente e ornatamente con grande
attillatura. </p>
<p>Ha piacere estremamente d'esser riverito, e mantiene
con ognuno, e sia qual esser si voglia, maggiore
sussiego del padre; di modo che fuori che gli
Spagnuoli, gli altri suoi sudditi non restano contenti
di questa cosa; e in fatti hanno ragione grande,
essendo usati con il padre che sa eccellentissimamente
accomodarsi con diversi costumi ad ogni sorte di
gente; e par che la natura l'abbia fatto atto
con la familiarità e domestichezza a gratificare i
Fiammenghi e i Borgognoni, con l'ingegno e prudenza
gli Italiani, con la reputazione e severità gli
Spagnoli; onde vedendo ora il suo figliuolo
altramente, sentono non piccolo dispiacere di questo
cambio. </p>
<p>Nelle cose d'importanza, facendolo andare
l'imperatore ogni giorno due o tre ore nella sua
camera, parte in consiglio e parte per ammaestrarlo da
solo a solo, dicesi che finora ha fatto profitto
assai, e dà speranza di procedere più oltre. </p>
<p>Ma la grandezza di suo padre, e l'esser nato grande,
e non aver fin qui provato travaglio alcuno, non lo
farà mai comparir a gran giunta eguale
all'imperatore; e questa è la disgrazia dei troppo
fortunati. </p>
<p>Si fa giudizio che quando questo principe succederà
al governo degli stati suoi, si debba servire in tutto
e per tutto di ministri spagnoli, alla qual nazione è
inclinato più di quel che si convenga a principe che
voglia dominare a diversi; e però si crede che
monsignor d'Arras, e tutti gli altri che non saranno
spagnoli, non abbino a trattare alcuna cosa di stato;
e se nella guerra o in qualche governo egli avrà a
servirsi d'Italiani o Borgognoni, lo farà per vera
necessità, e non con animo che se potesse trovare
Spagnoli d'egual valore, o qualche cosa meno, non
lasciasse gli altri volentieri. </p>
<p>Ha grande inclinazione al contestabile di Castiglia;
di modo che, oltra l'ordinario costume dei figliuoli,
che è di non prevalersi dei servitori dei padri,
questo farà che il duca d'Alva, e la casa di Toledo
non continuerà in favore come al presente .</p>
<p>Venendo ora a dire dell'animo di sua maestà cesarea
verso gli altri principi, dirò che col cristianissimo
non avrà mai sincera e buona pace per la diversa
natura delle nazioni, per le competenze del primato, e
per particolari querele che hanno insieme di stato; e
se ora vivono queti, lo fanno perchè non sanno dove
offendersi; ma con li negozj non cessano a farsele
quanto possono maggiori.</p>
<p>Con Inglesi vi è pace e lega, ma amicizia
pochissima; di modo che il bene dell'uno par che si
rivolga a danno dell'altro.</p>
<p>Con Portogallo v'è parentado grande per li tanti
matrimonj che sono seguiti tra loro; ma quel re
vorrebbe ora vedere di non dar più tanto del
suo all'imperatore; e dove vada l'interesse de'
denari, credo che non potrà più prevalersi Cesare di
quel re al modo che ha fatto per il passato: e per
questo non vorrà dare li quattrocentomila ducati
che deve per dote della sorella sua tutti in contanti,
ma farsi debitore di trentadue mila l'anno di frutti,
a otto per cento, e così si contenterà maritarla al
principe.</p>
<p>Con il re de' Romani non stanno così bene come per
lo passato; perchè s'è veduto che non si tien conto
se non dell'utile particolare del principe di Spagna,
e nulla degli altri, come nella cosa della successione
all'imperio, e nel maritare la figliuola così
poveramente, e in molt'altre cose simili: di modo che
alcuni del consiglio del detto re apertamente si
lamentano di Cesare, dicendo che questo suo tanto
attendere a sè, e scordarsi degli altri, potrebbe
nuocere estremamente a suo figlio di breve.</p>
<p>Con Germania non si può dir peggio di quel che
si trovano insieme; ed io che ho parlato con
amici e nemici suoi, li ho trovati tutti pari a
lamentarsi di sua maestà e a tenersene mal
soddisfatti fino al sommo.</p>
<p>Con vostra serenità credo certo che non vi sia
pensiero alcuno d'offesa, perchè sebbene il suo amore
o vero il suo odio sia come meglio torna al suo
proposito, non di manco vedendosi che questa
eccellentissima repubblica non pretende con sua
maestà cosa alcuna, e in quanto può la compiace di
più di quel che sia tenuta per le capitolazioni,
credo certo che non abbia rancore nè mal animo verso
la serenità vostra. </p>
<p>Però per confermar sua maestà in questo buon
proposito, reputo che sia bene continuare in fornir le
fortezze cominciate, e custodirle quanto bisogna, e
provvedersi di tutto il resto; perchè quando si
vedrà che con tanta confidenza si fa questo, si
penserà che si farebbe d'avvantaggio quand'ella non
vi fosse, e così si persevererà più sicuramente in
pace e amicizia.</p>
<p>Non mi resta, serenissimo principe, a dire altro,
salvo, secondo il solito privilegio degli oratori di
vostra serenità, quattro parole di me stesso; e ancor
che non stia molto bene ad alcuno il parlar di sè
medesimo, pure per esser così l'ordinario dirò anch'
io questo poco, che mi trovo cinquant'anni, e averne
servito la serenità vostra undici quasi continui fuor
d'Italia, con estrema jattura degl'interessi de' miei
figliuoli, e delle cose mie particolari, le quali sono
state a governo di donne, e putti; e le vostre
eccellentissime signorie, che ogni dì provano quel
che importa la presenza d'un padrone in una casa, mi
potranno facilmente credere che star tanto tempo così
lontano dalla famiglia e cose mie, sia stato poco meno
della rovina mia del tutto.</p>
<p>La prima mia legazione fu in Baviera del
1539, nella quale come ambasciatore,
mercante, fattore, ragionato, e sollecitatore, con
infinita mia fatica e stento, mandai trenta mila
staja di biade a Venezia, e tre mila ducati di
legname, e tutto non costò più di trentasei mila
scudi a vostra serenità, e non ebbi più di cento
ducati correnti al mese.</p>
<p>Nella seconda, al re dei Romani, mi bisognò
prepararmi a andare due volte in campo, del
1542 alla espugnazione di Pest, e del
1543 quando il Signor Turco venne a
prendere Alba-Regale e Strigonia; e tutto il
rimanente del tempo stetti in continue diete, con
estrema mia spesa, avendo mandato lettere a
vostra serenità di cambio a Venezia, oltra seicento
scudi che portai da casa.</p>
<p>Trattai la cosa di Marano e dei confini con quel re;
per il che sua maestà mandò suoi commessi qui ad
accordare la difficoltà di Belgrado e Castel Nuovo, e
s'acquetò del successo di detto Marano; il che son
sicuro che fu con somma soddisfazione di vostra
serenità, non avendo io però avuto altro segno di
rimunerazione, se non che mi mancò una o due ballotte
ad ottenere una catena di trecento ducati, che quel re
mi aveva donato.</p>
<p>Nella terza di Francia andai prontissimamente al
tempo che l'imperatore del 1546,
e gl'Inglesi da due canti, assalirono quel regno;
di modo che il clarissimo mio predecessore di
sessanta mesi mi disse; - Marino tu sei venuto qui
alquanto tardi per me, ma per te troppo presto:-
e stetti per trentaquattro mesi in quella
legazione non tanto con incomodo e spesa grande
della guerra, quanto con una carestia che da
trecent'anni in qua non è memoria che ne fosse
mai tale.</p>
<p>Nel mio ritorno portai mille scudi donatimi dal re; e
anche questi non mi furon lasciati, sebbene a tanti
miei eguali, superiori e inferiori di fatiche, si
lasciaron sempre.</p>
<p>Non restai per questo d'andare a quest'ultima
prontissimamente; dove se bene non ho avuto guerra
alcuna, sono però stato dieci mesi in Bruselles con
quattro corti, dove s'è cosi bene assediato quel
paese di vettovaglie, che quasi sempre ho pagato il
vino sessanta ducati il carro; e quasi tutto il resto
a proporzione di questo prezzo.</p>
<p>Non per questo ho io voluto mancare di tenere sempre
un'onorata tavola, ove dieci o dodici persone
mangiavan sempre, e talvolta tante, che il segretario
e mio figliuolo con qualche altro più domestico non
avevano luogo di starvi. </p>
<p>E non credano le vostre eccellentissime signorie,
che questo numero sia poco: perchè le maggiori tavole
della corte di Francia, e dell'imperatore, per le
quali si danno tremila cinquecento in quattro mila
ducati l'anno, sono non più di diciotto o venti
persone.</p>
<p>La stalla mi è costata sempre due scudi al dì, e
diciotto scudi al mese il fitto di casa, e venticinque
li salarj; di sorte che, oltra il vestire, ho speso
tanto che con poco appresso potrei maritare una mia
figliuola, che mi resta da maritare; e qui sono più
di due veri e legali testimonj che l'hanno provato.</p>
<p>In tutte queste mie peregrinazioni ho cavalcato più
di diciotto mila miglia, ho scritto più di dugento
lettere a vostra serenità, fatto più di dugento
memoriali e scritture in materie occorrenti; di modo
che come corriero, scrivano, e avvocato, crederei
poter avere acquistata la grazia di vostra serenità;
onde la supplico che voglia farmi grazia di concedermi
in dono quella catena che l'imperatore mi ha dato;
essendo solita a far simili grazie a tanti altri suoi
ministri e servitori che, come me, vanno per il mondo. </p>
<p>Di che tanto più affettuosamente la supplico, quanto
che la gelosia dell'onor mio mi stringe a farlo, a
fine che per le corti dove sono stato, e per altri
luoghi ov'io son conosciuto, s'intenda che la servitù
mia sia alquanto grata alla serenità vostra, e che
ella vuole avermi eternamente legato con una
indissolubil catena ad esempio laudatissimo
di tutti gli altri re.</p></div1></body></text></TEI.2>
