<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione dell'ambasceria straordinaria in Francia (1643)</title>
      <author>Angelo Contarini</author>
    </titleStmt>
    <extent>58 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000063</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date/>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione dell'ambasceria straordinaria in Francia (1643)">
<head>Relazione
dell'ambasceria straordinaria in Francia
di
Angelo Contarini
e
Giovanni Grimani
inviati
a Luigi XIV
per rallegrarsi della sua assunzione al trono
nell'anno 1643.</head>
<p>Serenissimo Principe, illustr. ed eccell. signori,</p>
<p>Ancorchè l'ambasciata ultima e straordinaria di Francia
abbia avuto il motivo di semplice complimento in quella corte,
per la morte del fu re Luigi XIII, ed assunzione alla corona del
re Luigi XIV suo figliuolo, in riguardo non di meno delle congiunture gravi d'Italia si può dir sia stata di negozio, per
maggiormente secondare i fruttuosi impieghi dell'Eccellentissimo Signor ambasciatore Giustiniano; onde parve alla somma
prudenza dell'Eccellentissimo Collegio, con modo assai improvviso di comandarci ad una celere ed ispedita partenza, a
dire il vero malagevole nell'inverno, come prontamente obbedissimo coll'allestirci in ore, senza però che il decoro dell'ambasciata, e per il numero della gente che abbiamo avuto in nostra compagnia, e per gli altri requisiti soccombenti a dispendii
considerabili, rimanesse in minimo punto diminuito. Ora sigillata la carica e comparsi ai piedi di Vostra Serenità nell'Eccellentissimo Collegio, dobbiamo in esecuzione di utilissimi e prudentissimi decreti di questo Eccellentissimo Senato riferire ad
esso quello che degno della di lui notizia abbiamo stimato necessario, e tralasciando le cose generali che per lo più si trovano nei libri stampati ci ristringeremo solamente all'essenziale che ci è accaduto di praticare e di trattare nella brevità
del tempo che ci siamo fermati a quella corte; e per maggior
dilucidazione divideremo questo nostro racconto in tre parti.</p>
<p>La prima sarà un breve tocco del passato e presente governo di Francia.</p>
<p>La seconda il modo con che è stato gradito e ricevuto il
complimento.</p>
<p>La terza l'esito che abbiamo riportato dalle considerazioni
che a quelle Maestà abbiamo fatte intorno al negozio rappresentato della guerra d'Italia coi pontificii, ed il vantaggio che
non meno a pro della Serenissima Repubblica che a beneficio
universale si è riportato dai nostri, bensì deboli, ma affettuosi
impieghi.
Per soddisfare al primo capo però conviene brevemente
ripigliare le azioni del fu re Luigi XIII da che, così come si
comproverà che le glorie dei principi terminano nella comune
miseria di morte, così si vedrà ben chiaro che lo stato presente
della Francia e dell'equilibrio del mondo tutto siano nati dalla
direzione prudente di quel gran monarca.</p>
<p>Dopo la morte del re Enrico il grande ognuno nel regno
della Francia pensò ai fatti suoi. I grandi, come dicevano, a rilevarsi dall'oppressione del regno passato; la regina a mantenere l'autorità sua; i favoriti a godere la loro buona fortuna. </p>
<p>Il primo sopra il quale cadesse la tempesta fu il duca di
Sully che amministrate avea le finanze sotto Enrico. Il duca di
Bouillon, invido delle prosperità del detto Sully, gli macchinò
rovine. Ma il duca di Roano genero di esso Sully sostentò il
suocero, e tanto operò coll'ingegno ed autorità sua ch'egli ottenne dagli Ugonotti di far della causa di Sully una causa di
religione, tutto il partito di Francia riformato interessandosi
in questo affare. Da qui trassero la prima origine le guerre civili di Francia sotto Luigi XIII: perchè trattandosi nel Consiglio di tale pericolosa conseguenza, di permettere cioè agli
Ugonotti di opporsi alla volontà regia, e prender difesa di
quelli che il re giudicava degni di castigo, vi fu presa risoluzione di arrestare il duca di Roano ed abbassare il partito Ugonotto. In ordine a questo cominciò il re a dimandare agli Ugonotti la restituzione dei beni ecclesiastici nel reame, al che non
volendosi da loro acconsentire, e facendosi assemblee nella Rocella per disporre le cose alla resistenza delle armi del re, Sua
Maestà, la quale allora si governava col consiglio del contestabile di Luynes, fatto prima morire il maresciallo d'Ancre, passò
con esercito potente nella Santogne e dopo l'acquisto di molti
luoghi e piazze forti in quella provincia, Linguadoca ed altre,
dove prevaleva il partito degli Ugonotti, questi furono tutti
debellati. Considerando poi il re che il maggiore fomento della
ribellione, e l'asilo di tutti i malcontenti era la Rocella, risolvè
con prudenza e coraggio grandissimo di tagliare la radice del
male, facendo ogni sforzo per prendere quella importantissima
piazza: per questo comandò si erigesse un forte chiamato dal
suo nome Luigi, tanto vicino a quella piazza che bisognava di
necessità, o che il forte rovinasse la Rocella, o la Rocella il
forte. Così lasciava il re quella spina nel piede del partito ribelle, ed invigilava mai sempre alle occasioni di perder affatto
il partito medesimo, per estinguere in questo modo il fuoco
nella casa propria prima di pensare a portarlo nella casa dei
suoi nemici. Consiglio il più proprio ed il primo ch'ebbe suggerito al re, Armando cardinale di Richelieu, il quale allora cominciando ad esser retto dal destino, ed avendo l'animo pieno
di vasti pensieri macchinava le cose, e le indirizzava allo scopo
di quella grandezza che dagli eventi si è ben compreso. Non
voleva in conto alcuno Richelieu dare principio alla guerra
contro dell'Austria se prima non fosse bene abbassato il partito
ribelle di Francia; e sebbene inviò il contestabile di Lesdiguiéres alla volta di Genova e Coeuvres in Valtellina non era però
con disegno di fare alcun progresso, ma ben per levarsi dinanzi agli occhi esso Lesdiguiéres che per lunga esperienza,
per valore e per gravità di costumi era stimato dal re come pare, il che non potendosi digerire da Richelieu, lo mandò perciò in Italia sotto spezioso apparato per fargli ricever affronto,
renderlo mortificato e levargli la riputazione, come appunto
seguì. Il duca di Roano con gli Ugonotti vedendosi consumare
a poco a poco, e pesando la conseguenza del forte Luigi, si
risolvè più tosto che di aspettare rovina indubitata, di fare
ogni sforzo per rompere i ceppi. Trattò adunque cogli Inglesi,
invitandoli a passare in Francia, promettendo di congiungersi
con loro; mandarono essi il duca di Buckingham con potente
armata, fece lo sbarco all'isola di Rhè, assediò la cittadella di
San Martino, ove comandava Toiras; ma il Cristianissimo, il
quale già s'era posto in persona all'assedio della Rocella, non
punto smarrito nell'animo, fece passare il maresciallo di Scomberg sull'isola medesima di Rhé, e quivi attaccati gl'Inglesi
furono intieramente disfatti. Seguitò poi felicemente, dopo superate con meravigliosa costanza le difficoltà tutte, l'acquisto
della medesima Rocella, città delle più forti di Europa, la quale
indarno tanti re per l'addietro tentato avevano. In questo menre gli Spagnuoli attenti ad ogni occasione favorevole posto
avevano l'assedio a Casale di Monferrato, e si ritrovava la città
ridotta all'estremo. Il re senza perder oncia di tempo con lo
esercito suo vittorioso, comparve alla frontiera d'Italia e presa
per forza Susa fece levare l'assedio di Casale, e voltò subito
faccia con cinque armate volgendosi in Linguadoca contro
Roano, che vedendosi abbandonato dagl'Inglesi, dagli Spagnuoli
e dal duca di Savoia coi quali trattato aveva, circondato da tanti eserciti regii e con tutte le città ugonotte, desiderose di pace, titubanti nella fede promessagli, si risolvè o di perir coraggiosamente, o d'impetrare una pace onorata.</p>
<p>Frattanto tutte le città ugonotte in Linguadoca andavano
già portando le chiavi al re; camminavano gli eserciti, con
uno dei quali venuto Roano a giornata a Conison fu disfatto.
Si ritirò a Nimes, e finalmente fu conclusa la pace con condizione di spianarsi nel regno tutte le fortificazioni degli Ugonotti, ai quali però si concedeva libertà ed esercizio di religione, e che Roano avesse a ritirarsi a Venezia come fece. Gl'Imperiali avendo assediato Mantova, e gli Spagnoli nuovamente
Casale, seguì la spedizione del cardinal di Richelieu il quale
passò i monti e levò Pinerolo di mano al duca di Savoia. Seguirono poi altri fatti d'armi molto raguardevoli nei quali sempre
le armi francesi furono vittoriose, sicchè convenne in fine agli
Spagnuoli ritirarsi da Casale, ed allora seguì il trattato di
Chierasco. Dopo questo apparirono in Francia i semi di divisione tra il re, la regina sua madre, ed il duca d'Orleans suo
fratello. Mentre il Cardinale guerreggiava in Piemonte, la regina madre vedendolo troppo potente, si risolvè di abbatterlo,
ma seppe egli tanto bene operare che scacciò lei fuori del regno, ed insieme il duca di Orleans, e per mantenersi solo, e
sempre in considerazione e credito, macchinò la rottura che
ha durato per tanti anni, ed oggi ancora continua tra le due
corone. Per vendicarsi anche degli Spagnuoli, i quali essa regina ed Orleans andavano sostenendo, il primo apparato alla
guerra futura fu di chiamare in Germania Gustavo Adolfo
re di Svezia, che con la virtù propria, i potenti aiuti della
Francia e la sua buona fortuna parve in Alemagna come una
cometa, o per dir meglio una folgore tirando seco la desolazione intiera delle provincie, ed attaccando l'imperator Ferdinando nel punto più alto delle sue prosperità, gli fece abbandonare ogni altro disegno, e non pensare che a quel solo di
conservarsi. Morto poi Gustavo, la Francia abbracciò le reliquie
di lui, e sostentò il duca di Weimar ed il maresciallo Horn, sotto
nome però di armi ausiliarie sino alla battaglia di Nordlingen,
ove disfatta l'armata svedese comprese il re che bisognava
levar la maschera e far guerra aperta, per il qual effetto fece
confederazione più stretta con gli Stati di Olanda, invitò Vostra
Serenità e gli altri principi italiani ad entrar seco in lega, e
promise agli Svedesi di romper la pace. Prima di ogni altro
tentativo per via del duca di Roano s'impadroni il re della Valtellina, come di un passo ben opportuno a far passare i soccorsi
dall'Alemagna in Italia e dall'Italia in Alemagna. Si congiunsero col re in questa provincia i duchi di Savoia e di Parma:
si entrò nel Milanese, si assediò Valenza, sebbene con poco
buon esito. Roano ben si mantenne in Valtellina, e rendè vani
con tre battaglie i tentativi degli Spagnuoli dalla parte di Milano e degli Imperiali dalla parte di Germania. Spiccò il re un
potentissimo esercito in Fiandra sotto due marescialli di Francia, i quali fecero giornata ad Avein e disfecero l'esercito spagnolo. Prima di questo tempo il duca di Lorena, come mostrato si fosse parziale dell'imperatore, fu spogliato di quel
ducato senza gran difficoltà, e dopo essendosi reimpadronito
parte con l'armi svedesi, parte con le francesi di tutta l'Alsazia, si ritrovò signore assoluto di quel vasto paese sino al Reno, e per non aver impedimento nella possessione di questo
quasi nuovo regno detto regno della Lorena ed Alsazia, attaccò
la Franca Contea, soggettò tutto il paese, e prese tutte le
piazze toltone sole quattro. Portò nel medesimo tempo le armi
in Artois, prese Landrecies ed altre piazze vicine. Nella mossa
dei principi Maurizio e Tommaso, fratelli del defunto Vittore
Amadeo duca di Savoia, che volendo aver parte nel governo di
que' Stati congiunti cogli Spagnuoli intrapresero una guerra
contro la vedova sorella di Sua Maestà Cristianissima prendendo piazze in Piemonte considerabili, mandò il re un suo
potente esercito, e diede alla sorella soccorsi così efficaci, che
ella fu rimessa in poco tempo nel possesso di quanto perduto
avea da Vercelli in poi. I Catalani stanchi della dominazione
spagnuola, avendo calpestato ogni rispetto ed obbedienza a
quella corona, implorarono l'assistenza della Cristianissima, e
giurarono al re fedeltà come sudditi, e la Maestà Sua gli ha
mantenuti contro tutti i tentativi della potenza di Spagna i cui
eserciti, furono anche dai Francesi rotti e disfatti. Tralascieremo
di riferire che in Germania per sostentare il partito svedese, il
re mantenne sempre con grande spesa un esercito considerabile
ora sotto il maresciallo Weimar, ora sotto il duca di Longavilla,
sotto il maresciallo di Guébriant; e che la presa di Perpignano
è stata il colmo delle glorie di Luigi, sendo piazza che fu tentata da Francesco primo invano, fortificata con tutte le diligenze
e spese possibili nella frontiera di due regni, capo del contado
di Roussillon. Ben concluderemo che con tale prezioso acquisto finì il re la sua vita, e sigillò il corso delle sue vittorie essendosi reso dominatore pacifico del suo regno, il più celebre del
mondo, il terror della Spagna e dello impero, sopra dei quali
ha preso cinquanta fortezze, guadagnate dodici battaglie, fatto
rivoltare il regno di Portogallo, preso in obbedienza sua e sotto il suo impero la Catalogna, e resosi arbitro della Cristianità: all'età di quarantadue anni, dopo aver disposte le cose
domestiche ancora, creata la regina reggente, ordinate le principali faccende, e data la benedizione al figliuolo oggi regnante. 
Questo re Luigi decimo quarto è in età di cinque anni finiti il settembre passato, di spirito vivacissimo e che dimostra
dalla sua bellissima indole gran semi di virtù, e siccome la sua
nascita è stata si può dir miracolosa, così si può sperare venga
accompagnata da tutte le benedizioni del Signore Iddio a beneficio universale. È di corpo robusto, d'occhio vivace, piuttosto
severo, ma di serenità soave. Rare volte ride; nei suoi puerili
giuochi, che fra gli altri sono con fantocci schierar eserciti, delinear fortezze, accomodar sentinelle, stà molto fisso, e se ben
altri lo guardi e l'osservi, sia pure di bassa condizione, o cavaliere o principe niente si devia dalle sue operazioni. Sa e
conosce di esser re, e vuol esser tenuto per tale, onde se la
regina talvolta lo riprende, risponde che verrà ben tempo che
egli sarà mètre della sua mètresse, che vuol dire padrone di sua
madre. Ha per costume di spingere la lingua fuori della bocca
talvolta, onde per farlo avvedere di questo errore, quando si
dice che i re non mostrano la lingua, subito la ritira indietro.
Col duca di Anjou suo fratello dell'età di tre anni, di bellissima indole egli ancora, ma un poco collerico ed ostinato, mantiene il sussiego, e vuol essere rispettato ed ubbidito. Quando
gli ambasciatori parlano con la regina sua madre, niente osserva, ma quando seco ed a lui si ragiona, sta attentissimo, e vuole
dopo che tutte le parole gli sian ridette e notificate. Insomma,
se non mancherà di vita e di educazione, promette esser un
gran re.</p>
<p>Continuando poi a discorrere sopra la constituzione dello
stato presente della Francia, diremo, che Richelieu prevedendo
coll'acutezza del suo perspicacissimo intendimento le cose
venture, stimò sicuro partito di metter l'occhio sopra due soggetti per sostegno di quanto avea fondato in quel regno, cioè
sul principe di Condè per appoggio della sua parentela, e sopra
Mazarini per l'amministrazione del governo della corona. Il
prmcipe di Condè a dire il vero non era da lui molto stimato,
ma vedendolo padre del duca d'Enghien, virtù che di nuovo
risorge e sole nascente, ed in una parola sapendo quanta autorità porta seco questo solo carattere di primo principe del sangue regio in Francia, il cardinale con ogni destrezza diede
sua nipote in moglie al duca d'Enghien, giudicando che congiunzione tanto celebre basterebbe per impedire dopo la sua
morte ogni persecuzione contro i parenti. Aveva prima il Cardinale sopra ogni altra cosa fondato pensiero di stringersi col
conte di Soissons, riputatolo più sodo e più magnanimo, ma il
conte rivolto tutto nella grandezza dei suoi natali, sprezzò questo vincolo del Cardinale, onde ne accadde quello che ognun
sa. Anche il duca di Orleans fratello del morto re fu tentato
dal Cardinale col mezzo di una dama di Combalet sua nipote,
ma questo ancora succedè indarno; col principe di Condè fu
necessitato di stringersi come abbiam detto, per meglio stabilire le sue fortune e i suoi partiti. Quanto poi a Mazarini, questo fu fatto promuovere al cardinalato da Richelieu, avendolo
stimato soggetto di gran talenti, grato al re, e che dovesse pur
esser memore più di nessun Francese del beneficio ricevuto.</p>
<p>Ora ridotte le cose di sua casa a questo segno di stabilimento, morì il Cardinale, e come da un canto Condè non mancò
di mostrarsi difensore de' parenti, così Mazarini dall'altro fu
ammesso dal re alle più alte faccende del regno, come ora tuttavia si mantiene.</p>
<p>Prima che il re morisse chiamò a sè tutt'i principi del
sangue ed ufficiali della corona, e dichiarò reggente la regina,
come abbiamo detto, e gli assegnò un ben distinto Consiglio
senza del quale niente poteva eseguire; ma succeduta la morte
della Maestà Sua decretò il Parlamento, che cosiffatta regia
dichiarazione non dovesse aver luogo, essendo la Francia una
libera ed assoluta monarchia, e non potendo esser retta e governata che da una testa sola. Così dunque entrata la regina
reggente senza limiti, la corte cambiò faccia. Si regolava la
Maestà Sua per qualche tempo con le leggi del Consiglio prescrittogli dal re marito, ed ogni giorno lo radunava, dove ella
presiedeva, seguitando appresso Orleans e Condè il cardinale
Mazarini, il gran Cancelliere, il vescovo di Beauvais, i due sotendenti delle finanze Bullion e d'Avaux, ed i segretarii
di Stato Chavigny e Bouthilier, cadauno secondo il loro rango,
tutte persone ben qualificate ed accreditate, onde ciascheduno
si dimostrava assai contento di tale reggenza. I proscritti o contumaci ritornavano in grazia. I prigioni si liberavano. Non si
parlava che della severità (alcuni dicevano tirannide) del passato governo. Il guarda-sigilli signor di Cha3teauneuf arrestato
in Angoulemme venne vicino a Parigi; madama di Chevreuse
sua confidente, ritornò in gran favore appresso la regina, e per
il vescovo di Beauvais si aspettava il cappello. Il cardinal Mazarini si mostrava dipendente di Beauvais e di madama Chevreuse
che con arte faceva l'Armida per cattivar Mazarini stesso alle
sue voglie. Il duca di Beaufort giovine di presenza assai conspicua si avanzava molto nel favore della regina; d'altro in
somma non si parlava che di lui, di Beauvais e di Chevreuse;
ma un giorno Beaufort essendosi molto imprudentemente allargato di parlare, non potendo comportare che Mazarini avesse
qualche parte nella grazia della regina, ecco in un subito mutata
la scena e rivoltata la faccia di tutte le cose. Beaufort fu fatto
prigione per ordine della regina, madama di Chevreuse mandata esule dalla corte alla casa propria, Beauvais relegato nel
suo vescovado, Cha3teauneuf confinato nel paese di Berry, ed il
governo tutto ridotto virtualmente nella sola persona del cardinal Mazarini, ora direttore felice ed arbitro dir si può degli
interessi della Francia, avendo fatto in due mesi più progresso
a forza di buona fortuna che Richelieu con mille arti non fece
in dieci anni. In questo colmo di autorità non si è punto scordato Mazarini dei beneficii ricevuti dal medesimo Richelieu
avendo subito rimesso il segretario Chavigny, portando eziandio gl'interessi di tutt'i parenti della casa del benefattore Richelieu. Il principe di Condè trovandosi obbligato per la parentela di far lo stesso, seconda e fortifica il Mazarini, contentandosene pur anche per terzo appoggio il duca di Orleans, avendo
provato a sè medesimo il Mazarini molto obbediente ed ossequioso; di modo che Orleans e Condè rimanendo uniti a tener
in credito ed estimazione questo Cardinale, sono necessitati
tutti gli altri ad accomodarvisi. E così rimangon sin qua, cioè
dal corso almeno del nostro breve soggiorno in corte di Francia, stabilite le cose. La regina godendo ed esercitando la suprema autorità: Mazarini addossandosi il peso della pubblica
amministrazione: il duca di Orleans avendo denari e passando
il tempo in leggerezze e vanità; Condè gran maestro della casa
regia guadagnando quanto vuole, ed impetrando e conseguendo
col mezzo del Cardinale quanto può desiderare. Molti della
corte, se ben malcontenti di questa crisi, non hanno però forze,
nè ardire di muover nulla. I soli Ugonotti mormoravano, lamentandosi di molti lor privilegii violati; ma questo è un corpo
senz'anima, perchè morto il duca di Roano, due soli tra di loro
pareva, essendo famosi nella guerra, di poter dar calore a questi disgusti degli Ugonotti, Turenna, ora impiegatosi invece del
morto Guébriant e Gassion. La regina prevedendo tutto ha fatto
l'uno e l'altro marescialli di Francia, legandoli di questa maniera alla sua devozione per favori, onori e beneficii. Gli altri principi e grandi si acquietano per diversi interessi. Vendo3me figlio naturale di Enrico IV, e padre di Beaufort principe
ricco e potente in Brettagna è partito mal contento dal regno,
come è noto per vedere il figliuolo prigione, ma si può credere
che niente possa operare non avendo seguito; e ben vediamo
che la prudente risoluzione presa da Vostra Serenità di non ricevere al servizio di lei questo principe, come si è esibito, possa
valere ad incatenare gli animi della regina e del governo tutto
alle maggiori soddisfazioni della Repubblica. Longavilla che
discende da un bastardo del già duca d'Orleans, fratello del re,
e pel valor dei suoi maggiori, e pei servizii grandi da loro resi
alla corona, tiene luogo dopo i principi del sangue, ed essendo
oggidì genero di Condè, facilmente si può credere non vaglia ad intraprender cosa che disgustar possa il suocero, ed in
conseguenza perturbare il regno. Guisa che non era prima in
molta considerazione e ch'è andato in Fiandra, non diede colà
molti saggi di prudenza: ora pare sia tornato in credito e si
tiene unito con Orleans, la cui prima moglie è sorella uterina del medesimo Guisa, figliuola ed erede unica di Montpensier principe del sangue ed ultimo di quel nome. Chevreuse
fratello del già duca di Guisa, morto in Malta, e zio di questo
gran ciambellano di Francia, niente fa e niente fece. Angoulemme figliuolo di Carlo IX e di madama d'Entragues è principe,
come sono tutti i figliuoli e fratelli di re. Il medesimo Angoulemme comanda la cavalleria francese, intende la guerra, ma è
stimato uomo scaltro ed applicato ai suoi piaceri, e non è ora
in considerazione. Alais figliuolo d'Angoulemme, governatore
della Provenza, è uomo molto savio, contento della sua condizione e sta sempre in buona con chi governa. Elboeuf è principe della casa di Lorena, ha seguitato le parti di Orleans, e si
attacca ora sempre agl'interessi del medesimo Orleans, il quale
sostiene tutt'i principi della casa di Lorena per rispetto della
sua consorte sorella di quel duca). A questo passo non dobbiamo tacere, che il signor di San Chiomour venendo con noi
in discorso del duca di Elboeuf sopranominato, ci volse pienamente specificare ed esaltare il merito, le aderenze e virtù grandi
di quel principe, e nei moti che correvano allora d'Italia, farci
un progetto della persona di lui al servizio della Serenissima
Repubblica ricordandoci particolarmente gl'impieghi e le vittorie da esso ottenute contro il maresciallo de la Force, ch'è
quel vecchio ed esperimentato guerriero del partito protestante
ch'è ben noto, mentre il detto maresciallo serviva e per il re
e contro il re, ed in questo progetto premè in modo con noi
che ci pose in obbligo al nostro arrivo a Venezia di farne cenno
a Vostra Serenità, con istanza di fargli sapere, intorno a questo
soggetto, a qual segno si estendesse il pubblico riflesso: a che
noi ci disobbligassimo, con fine però di far apparire il valore
del suddetto duca, e far conoscere insieme l'affetto del Signor
di San Chiomour molto zelante verso gl'interessi della Serenissima Repubblica con parole ufficiose, e senza impegno di fargli
tenere altra risposta. Arcourt fratello di Elboeuf, è principe di
casa pur di Lorena, valoroso e degno di ogni gloria. Egli per
il passato si attaccò agl'interessi del Cardinale avendo sposato
una sua nipote, ora seguita gl'interessi della medesima casa di
Lorena e di Orleans.</p>
<p>La regina madre è reggente del regno durante la minorità
del figliuolo che finirà all'ingresso dei quattordici anni; ella è
in età di quarantadue anni in circa, di natura molto benigna,
liberale e religiosa, nè saprebbe far male a persona se non
per necessità o per giustizia. Il suo principal interesse è di
condur la reggenza felicemente sino al fine, allevar bene i figliuoli, mantener la pace interna, e procurare l'esterna coll'unione del cognato e di Condè, ai quali perciò Sua Maestà
rende ogni onore, e cerca di tenerli bene affetti e contenti, per
levar loro ogni pretesto di alienazione e di moti nel regno,
concedendo all'uno ed all'altro ciò ch'è di loro inclinazione.</p>
<p>Stima grandemente questa gran regina la Serenissima Repubblica, non solo per eseguire il ricordo lasciatole dal re
suo marito di conservare seco perpetua amicizia e confidenza,
ma perchè anche ella vede che per ostare ai mali incontri che
al figliuolo potessero derivare dalla Spagna, niuna cosa sarà più
profittevole per lei e per il bene del regno, che camminar di
concerto e col consiglio eziandio dell'Eccellenze Vostre; effetto di gran prudenza sarà però di questo Eccellentissimo Senato il coltivar questa buona volontà della Maestà Sua con tutte
le più apparenti e migliori dimostrazioni, e renderla dove si
potrà pienamente soddisfatta. E questo, Signori Eccellentissimi,
è tutto il lume più succinto e reale dello Stato e condizione dei
principi e del governo presente della corona di Francia da noi
scoperto nella dimora della nostra ambasciata: benchè dopo di
quella come avrà scritto l'Eccellentissimo Giustiniani all'Eccellenze Vostre, possa esser sopraggiunta qualche alterazione
in alcuno individuo dei medesimi principi e grandi, il che però
non varia l'essenziale del nostro racconto. </p>
<p>Per venir poi al secondo capo, del modo con che in Corte
Cristianissima siano stati graditi gli ufficii ed i complimenti nostri, dobbiamo porgere a pubblica notizia che non si poteva da
noi in riguardo di Vostra Serenità e del posto di corona che
ella per tanti secoli possiede nel mondo, bramare requisiti più
decorosi, nè di maggior estimazione di quelli che dalle loro
Maestà e principi tutti ci furono esibiti. Bene stimabile si rende
quello particolarmente di essere noi stati regalati ed alloggiati
in uno dei più nobili e sontuosi palazzi di Parigi, nei quali
sono state sfoderate fuori, si può dire espressamente, le più ricche regie suppellettili ed addobbi della corona, con baldacchini
dapertutto, e sebbene in virtù della pragmatica già decretata
di non poter alloggiare gli ambasciatori di corona più di tre
giorni, si volle nondimeno per maggior dimostrazione di stima verso le nostre persone allungare il ricevimento e l'alloggio
per otto giorni continui, col permettere eziandio (cosa che ad
altri non è accaduto) la stessa abitazione cogl'istessi addobbi
per tutto il tempo di trentaquattro giorni che in Parigi abbiam
convenuto fermarci, privilegio però che come dall'un canto è
riuscito in vantaggio di pubblica riputazione, così dall'altro ha
poco giovato, anzi grandemente incomodato le nostre borse
private, mentre, oltre il numeroso seguito nostro che avevamo
per quei giorni tutti all'uso del paese, vi concorse gran quantità di cavalieri ed altri alla quotidiana nostra mensa, invitati
non meno dalla casa e porte aperte, come si suol dire, del palazzo stesso, ma eccitati molto più dalle dimostrazioni cortesi
che a tutti noi andavamo facendo per maggiormente far risplendere la grandezza del principe di cui eravamo ministri. Dispendii ed aggravii, Eccellentissimi Signori, da altri ambasciatori
straordinarii giammai non sofferti, mentre essi con tutto il
loro seguito sono sempre stati spesati ed in Francia ed altrove, col comodo di carrozze regie per tutto l'intero corso
della loro carica, cosa che a noi non è stata impartita in virtù
della detta pragmatica. Rimarcabile diremo pure essere stata la
dimostraziome del cardinal Mazarini nel mandare a complir
con noi il suo mastro di camera appena arrivati in Parigi,
poichè ne poteva egli dissimulare la notizia, coll'abbracciare
il pretesto che noi incogniti vi ci volessimo tenere; come anco
insolita è stata la missione di sua carrozza al nostro solenne
ingresso, nel quale si contentò, piuttosto che mancare al debito
di rendere palese l'affetto e la stima di lui verso Vostra Serenità, di permettere che la medesima sua carrozza tenesse l'ultimo luogo, lasciando da parte ogni altro puntiglio e pretensione che in questo conto teneva di rango con gli altri principi
grandi, favore che non solo non ebbero mai dopo la di lui reggenza altri ambasciatori di corone, ma nè anco altri di Vostra
Serenità estraordinarii, in tempo di altri Cardinali della Francia. Testimonii di stima furono quelli insieme dei ministri dei
principi, alcuni dei quali fuor dell'usato, ed all'ingresso ed
alla prima udienza, ci vollero accompagnare con le loro proprie persone. Come anco termine insolito e non mai usato con
altri fu quello dei segretarii di Stato, e duchessa d'Orleans moglie di monsieur, nel mandare le lor carrozze incontro all'ingresso nostro; non dovendo noi tacere particolarmente il favore ricevuto ben sopra gli altri distinto dal marchese di Gallerande
primogenito del signor di Clermont, che posposto qualunque
suo privato interesse, anco della maggior rilevanza, per dimostrare solo la sua infervorata devozione alla Serenissima Repubblica, accompagnando l'ingresso nostro con numerosa comitiva
di ben montati cavalli, pareva che non ambasciatori, ma il re
medesimo entrasse in Parigi. La nostra prima udienza si rendè
sopramodo e riguardevole e decorosa, mentre avessimo un
principe che fu il duca d'Elboeuf uno dei rami e dei stipiti della
gran casa di Lorena, che ci venne a levare al nostro alloggiamento, per condurci al palazzo delle loro Maestà, e tanto più
spiccò quest'onore, quanto che sebbene gli ultimi nostri predecessori, a simile funzione mandati, Gussoni e Nani, abbiano
avuto il principe Joinville pure della casa di Lorena, non fu
però della stessa qualità, mentre quello era cadetto, ed il nostro,
come abbiamo detto, capo principale. Ben si voleva coll'esempio praticato darei il figliuolo dello stesso Elboeuf, ma noi
avvertiti del pregiudizio e preveduto eziandio dalla somma
virtù dell'eccellentissimo signor ambasciatore Giustiniani, che
vivamente a ciò si oppose e vi operò con gran calore, massime
presso il cardinal Mazarini che ottima volontà teneva di rendercene soddisfatti, superassimo l'incontro, ed ottenessimo il
nostro intento con aggiunta eziandio d'un altro ben considerabile rimarco d'onore, a dire il vero insolito, perchè lo stesso
figliuolo primogenito d'Elboeuf venne in qualità privata a
mescolarsi fra le truppe dei signori cavalieri ed altri che si
compiacquero pomposamente corteggiare quella prima nostra
udienza. Onde si può ben dire che in cambio di un principe di
gran casa, ne abbiamo avuti due, e dove prima il figlio solo si
pretendea di concederci, infine il padre ed il figliuolo con inusitato decoro ci sono stati permessi e conceduti. Il principe di
Condè pure merita gradimento al più alto segno dall'Eccellenze Vostre, per aver non solo oltre il solito dei principi del
sangue mandate le sue carrozze per tutto il tempo che abbiamo
dimorato in Parigi, ma testimoniato con la persona, con gli
ufficii e con le vive dichiarazioni il suo affetto pienissimo e singolarissimo verso gli interessi della Serenissima Repubblica.
Questo principe brama sommamente che gli ambasciatori di
Vostra Serenità trattino con titolo d'Altezza la figliuola maritata nel duca di Longavilla, come nata principessa del sangue,
e ciò stante il brevetto di riserva fattole dal morto re nel suo
sposalizio, del tenore cioè che il non aver preso un principe
del sangue per marito non possa apportare pregiudizio alle di
lei preeminenze. Di questo desiderio ci fece Condè qualche tocco
nei congressi famigliari che seco avessimo, facendoci anco formale instanza che alla notizia di questo Eccellentissimo Senato
fossero apportate queste sue giuste pretensioni, a fine che gli
ambasciatori nostri per l'avvenire fossero comandati a render
alla figlia il sopradetto onore, ed a lui questa consolazione, col
protestare di far minima conseguenza col marito duca di Longavilla, mentre questo si avrebbe contenuto nella solita moderatezza di non pretender altro titolo che l'ordinario dell'eccellenza. Noi in risposta come non ci parve di negargli di portare
all'Eccellenze Vostre queste istanze, così in altro non c'impegnassimo che sopra le generali, in attestargli il desiderio
della Repubblica di render in quanto può in tutte le occorrenze
soddisfatto il merito dell'Altezza Sua. In fine la forma del ricevimento al regio palazzo, ordinata per la nostra accoglienza,
fu anche riputata insolita e singolarmente decorosa, poichè non
solo per tutta la corte, per tutte le scale e per tutte le sale
del palazzo ov'erano alloggiate le loro Maestà erano armate le
solite guardie in numero soprabbondante, ma prima anco di
arrivare al palazzo medesimo, lungo una gran strada fu spallierata e schierata una grande quantità di uomini a piedi, armati con le picche alla mano, apparenza e vista che rendeva per
se stessa pompa ammirabile, ed atta ad onorare ed illustrare la
nostra comparsa, spiccandone grande stima e privilegio di grande riputazione verso il nome di Vostra Serenità.</p>
<p>Devenendo poi al terzo ed ultimo capo del frutto riportato
dai nostri ufficii e negozii alla corte nelle presenti congiunture
coi pontificii a pro degl'interessi di Vostra Serenità, diremo
brevemente in primo luogo che le nostre espressioni nel portare alle loro Maestà, ministri e principi del Consiglio le rimostranze proprie, così in quello che poteva riguardare la causa
ingiusta ed il malcontento dal canto dei Barberini, come all'incontro dei motivi ben giusti e ben fondati della lega di Vostra
Serenità con li principi d'Italia, non poterono esser certamente
nè più efficaci, nè più adequate al bisogno. Ci volse però del
buono prima di superare le difficoltà al segno che poi felicemente si ottenne, specialmente colla sapiente direzione dell'eccellentissimo signor ambasciator Giustiniani.</p>
<p>Tenevano in Francia, Serenissimo Principe, una massima
assai costante che questa guerra fosse guerra di religione, il
che ci diede da affaticare assai, particolarmente con alcuni
principali del governo avanti che sveller si potesse dagli animi
loro così stravagante impressione, da cui derivava ancora non
solo la renitenza di conceder genti per servizio dell'Eccellenze
Vostre, ma che si contraoperasse sottomano eziandio per impedire i passi a Coppet, e La Battie ed al marchese di Gallerande;
ma infine col favor divino, e sotto gli auspicii di Vostra Serenità, principe tanto giusto e pio, e che ha sempre procurato in
tutti i secoli la manutenzione non meno della pace pubblica
che della religione cattolica, con la ponderazione della giustizia e dell'onestà dal canto della lega, e dell'ingiustizia all'incontro e fini indiretti dei Barberini, fortificando con proprii
termini le nostre ragioni, superassimo ogni intoppo, e ne riportassimo questi due gran beni, l'uno di aver trovato modo
di far spiccare ordini espressi a' governatori delle provincie di
Linguadoca, Provenza e contado di Avignone di non permettere più nè leve, nè estrazioni di genti e provisioni da guerra
ai Barberini, i quali avevano ben più di tre mille fanti nel tempo del nostro soggiorno lesti nei contorni di Avignone, specialmente per imbarcarsi sotto Valanèay e Grillon non ostante il
contrapunto che ci era fatto dal nunzio pontificio, e le aderenze
del vice legato di Avignone, accasato con li primi soggetti della
provincia, sendo anche cognato del signor di San Simon, ora
ambasciatore straordinario a Roma, personaggio di quelle
gran qualità che son ben note all'Eccellenze Vostre, da che
pure ne conseguitò il secondo bene di facilitare l'avanzamento
delle leve, del passo per terra, o dell'imbarco alle rive di Provenza del sopradetto Battie, baron Coppet, Gallerande ed altri,
i quali tutti ci assicuriamo che se non avessero terminate le
cose con la pace presente, avrebbero potuto certamente continuare essi, ed altri in lor compagnia, a ritrarre dal regno per
servizio di Vostra Serenità e della lega tutta, quanta gente
avesse ricercato il bisogno. Non dovendo noi restar di aggiungere che nel punto della proibizione delle levate dal regno,
se ben pareva che non solo a pontificii, ma a tutti gli altri principi indifferentemente fossero state proibite, nientedimeno sono
devenuti in Francia tanto più volentieri a questa risoluzione e
dichiarazione quanto che ben conobbero dover essa complire
maggiormente agl'interessi dell'Eccellenze Vostre, e se bene
non fu creduto di decoro della corona di usar questa parzialità,
di ammettere cioè alla Repubblica sola, gente al suo servizio, e
proibirla al papa, tuttavolta però questo divieto ha di gran
lunga prodotto profitto maggiore alla parte dell'Eccellenze
Vostre che aquella del pontelice, mentre l'autorità dei pontefici in quel regno riesce incredibilmente grande, e se per esempio la Repubblica n'estraesse cento, la Sede Apostolica ne caverebbe mille, e se venisse mai il caso, che il papa e la Francia
guerreggiassero insieme, il terzo dei Francesi si accosterebbe
al partito di Roma, e lascierebbe quello del suo proprio re,
tale essendo la costituzione del regno e tale il numero del clero
che sorpassa quello di tutti gli altri Stati: concetti tutti che furono con noi conferiti nel calore dei più confidenti discorsi
dall'istesso principe di Condè, prima anch'esso non ordinariamente inclinato al partito del pontifice, mentre il vescovo di
Beauvais era il dominatore del genio della regina, ed aspirava
con tutt'i mezzi possibili ad un cappello di cardinale, ma che
poi allontanato il detto vescovo dalla corte, e subentrato nel
luogo di lui al governo Mazarini, non molto inclinato ai Barberini, ha pure anch'egli, secondando le inclinazioni ed il genio
del favorito, diversificate le massime primiere, il che noi abbiamo parimente inteso dalla bocca stessa del suddetto cardinal
Mazarini. In somma dalli sopradetti particolari chiaro ben si
comprende di quanto utile sia stato non insistere positivamente
a levate in Francia per la lega, ma acconsentire alla proibizione generale sopraddetta per escludere affatto il beneficio
grande e superiore che gli interessi pontificii avrebbero ricevuto sopra li nostri. Grande e considerabile vantaggio ci è riuscito poi riportare dai nostri ufficii, di toglier cioè qualche ombra
dagli animi di quelli del governo sopra tante forze che andavano mettendo insieme i collegati, ed il dubbio che tra l'armi
succedendo la sede vacante, il gran duca, forse portato da' suoi
interessi e dagli antichi instituti suoi, pieno di aderenze, non
procurasse di far seguire con le armi sue l'elezione di un papa
spagnuolo, mentre anzi abbiamo instillato in ognuno del Consiglio tutta diversa la credenza che, quando venisse questo caso,
la mira dei collegati sarà anzi rivolta ad impedire che fosse
eletto un papa contrario agl'interessi della Francia, che vuol
dire proprio e di servizio al bene della Cristianità tutta, coll'insinuar loro insieme questa certa credenza e speranza, che
più tosto di permetter questo, la Serenità Vostra e gli altri collegati si sarebbero uniti per divertirlo con la Francia medesima; tocco ch'è grandemente piacciuto a quelli del Consiglio,
e per il quale si son pure ritratti li predetti singolari vantaggi,
ed ove era di prima biasimata la Lega dei principi italiani, e
ne traeva a dire il vero gran gelosia la Francia, diradate queste nubi, e rischiarate le menti dei Francesi, la lodarono e commendarono in estremo, concludendo infine che non poteva la
Serenissima Repubblica direttrice della lega medesima impartire utilità maggiore all'Italia, alla Francia e al bene universale. Ora prima di ridurre a fine il nostro riverente discorso,
crediamo non poter riuscire discaro, nè tedioso all'orecchio
benigno di Vostra Serenità il rappresentarle le nostre osservazioni se possa, o no complire alla Francia la pace universale, e
quali possano essere al presente i fini, gli interessi ed il genio
particolare di chi governa, rimettendone noi poi i più fondati
riflessi al sapientissimo giudicio di questo Eccellentissimo Senato. E tralasciando di particolarizzare circa di ciò li sensi di
cadaun ministro, porteremo solo sopra il tappeto quello del
Mazarini, perchè unico si può dire che regge e dia la legge,
onde conviene anco rimaner secondato dagli altri. E diremo
per primo punto, che come pare non vi esser alcun dubbio per
un canto che i popoli del regno in generale trovandosi grandemente estenuati per li aggravii insopportabili che sostengono
per i bisogni della guerra, e per le molte rovine e danni patiti,
la Francia per ciò non debba che desiderare la pace e sia necessitata in oltre a procurarla, sì per strettezza di denari, come
per la stanchezza ed avversione dei medesimi popoli, e per
dubbio di sollevazioni interne, e tanto maggiormente quanto
che i Francesi hanno dei gran vantaggi per farla con i lor collegati onorevole ed utile al presente, che gli Spagnuoli si trovano tanto al disotto. E siccome pure la regina ha spedito a
Mu5nster li suoi plenipotenziarii che sono ben noti per trattarla e concluderla, o almeno far veder alla faccia di tutto il
mondo che non resterà dalla Francia il farla: cosi all'incontro
si può considerar che alla Francia stessa e ai collegati, come Svedesi ed Olandesi, non comple adesso di farla, per non lasciare
oziose tante nazioni bellicose, mentre vivono nel paese nemico,
ma farla sperare al popolo ed a' collegati, e piuttosto mirar ad
una lunga tregua, (sebben questa sarebbe più utile a quelli che
possedono che a' collegati, poichè il lungo possesso renderebbe
quasi propria e legittima l'occupazione), e stante l'umor dei
Francesi che non possono star lungamente dentro e fuori, complirebbe più l'occuparli in guerre straniere che nelle civili, le
quali sogliono nascere dall'ozio; oltre che a quelli che governano l'autorità si accresce con l'armi, e l'utilità con la profusione necessaria nella guerra, e massime concorrendovi altri fini
e puntualità private. Ma sopra tutto necessario si rende alla
Francia di sostenere gagliardamente le cose di Alemagna con
buona armata e capi di considerazione per dar animo alle provincie di frontiera, ai collegati ed altre piazze usurpare in Alsazia col guadagnare i posti e quartieri di là dal Reno, ed opporsi a quelle innondazioni settentrionali di gente feroce che
hanno altre volte fatto tremare la Francia; e tener unitissimi
gli Svedesi, gli Olandesi, e quella maggior parte dei principi e
città di Alemagna del lor partito: contrapunto ben gagliardo
alle forze ed aderenze di Spagna e di Austria. Quello che poi
siano obbligati di fare i Francesi per le cose di Catalogna e Portogallo per sostener la loro grandezza, è soverchio di rappresentare, avendone la Serenità Vostra i più sicuri presupposti
dal proprio supremo intendimento. Per quello poi che tocca alle
propensioni ed istinti particolari di Mazarini alla pace suddetta,
ben potemo accorgerci, che come in apparenza assai speziosamente cerca il Cardinale di far conoscere ai popoli ed ai grandi,
malcontenti della Francia, di bramare e procurar la pace a sollievo del regno, per conseguire massime l'affetto e l'aura degli
uni e degli altri, degli uni in riguardo degli aggravii e povertà
loro, e degli altri all'incontro per il gusto che avrebbero di
suscitar commozioni interne nel regno, così in effetto ci par
piuttosto di dover considerare che il Cardinale nell'intrinseco
abbia da procurare per il maggior servizio, così creduto di
lui e della Francia, e per lo stabilimento sicuro e più elevato
di sua fortuna, il lasciar continuare la guerra per le ragioni
anco da noi addotte di sopra, e per le operazioni pure del medesimo Mazarini che non si ponno tanto celare in questa parte
che non se ne scopra il più certo della sua mente, portata pure
a seguitare in tutto e per tutto le massime del morto Richelieu,
per accrescere le glorie del padrone e la grandezza a sè medesimo. Quanto agli altri principi e ministri del governo, benchè
varii possano esser gli affetti, gl'interessi e le inclinazioni in
questo genere, tuttavia, come abbiamo sopra riverentemente
espresso, convengono dissimulare e secondare, come si suol
dire <hi rend="italic">verbum Domini</hi>, che tale si può affermare con verità esser
di presente la stella di Mazarini. Fra l'incertezza nondimeno
di quel clima tanto vario per gli umori e per gli accidenti facili
a sconvolgersi, umiliamo il nostro reverentissimo e debolissimo discorso, come abbiamo sopra detto, al più profondo ed infallibile giudizio di questo sapientissimo Senato.</p>
<p>Nell'andar nostro in Francia facessimo il viaggio per gli
Svizzeri e per lo Stato di Berna, dove particolarmente ricevessimo quelle dimostrazioni di onore e di stima ben note, rappresentate da noi a questo Eccellentissimo Senato, in un lungo
tratto di quattro giornate del loro florido ed ameno paese che
convenissimo transitare, in segno ed evidente testimonio della
più rimarcabile affezione di quei Signori collegati con Vostra
Serenità, di che pure si compiaceranno l'Eccellenze Vostre a
conservare il più cordiale gradimento così complendo puranche il loro servizio.</p>
<p>Nel ritorno poi da quella corte pigliassimo la strada di
Provenza, cammino che fan tutti e nel tempo dell'inverno
massime, ed in quella rigorosa stagione vien praticato da tutti
gli ambasciatori e particolarmente da quelli di Vostra Serenità
per fuggire gl'incomodi e pericoli delle montagne ripiene di
nevi, come pur fecero già i predecessori nostri Gussoni e Nani,
a' quali furono assegnate le galere in Marsiglia, e noi medesimi
ancora ne ricevessimo la grazia motu proprio dalla regina, che
ce le fece offerire per bocca del cardinale Mazarini, sebbene
poi non potessimo goderne il frutto per mancanza dei passaporti che indarno per ben lo spazio di venti giorni ci fecero
aspettare a Marsiglia; ma è pur vero che un piccolo accidente
vale a perturbar ogni maggior felicità, proprietà dell'umane
condizioni: non ci voleva altro che la temerità di Montot in Genova a contaminare la consolazione delli nostri animi, appunto vicini a sigillare il periodo del nostro infervorato servizio. Ma così come la prudenza non vale ad evitare i colpi del
destino, bensì con vigore e generosità sostenere i mali incontri,
così restiamo quieti nell'animo che le mortificazioni date
ad esso Montot siano state bene intese dal mondo, abbracciatane
la giustizia dalla Francia, e che la riputazione non meno pubblica che particolare ne sia restata illesa. Il proseguire con ufficii vigorosi alle più palesi dimostrazioni regie contro il detto
Montot sarà effetto della solita prudenza di questo eccellentissimo Senato, e specialmente di renderlo esule dalla stessa corte
di Parigi, sino almeno che la clemenza della Repubblica Serenissima possa verso di lui mostrarsi graziosa; poichè a dire il
vero se costui si ferma a quella corte riuscirà una pietra di scandalo col suo indiscreto ardire a perturbare la quiete se non
altro degli ambasciatori dell'Eccellenze Vostre.</p>
<p>Ritrovassimo a quella corte, e ve lo lasciassimo eziandio
ambasciatore ordinario l'eccellentissimo signor Girolamo Giustiniano che con la prudenza e con lo splendore proprio delle
grandezze di sua casa amministra quella carica, con altrettanta
soddisfazione della regina e di quei principi quant'è stato il
vantaggio grande che ne hanno riportato l'Eccellenze Vostre
del suo fruttuoso impiego; a racchiudere in breve epilogo le
grandi prerogative dell'Eccellenza sua basterebbe il dire, esser
egli fratello ben degno di quella virtuosissima fraterna, che ha
dato pubblico saggio in questo Eccellentissimo Senato del suo
valore ed alla città tutta con condurre sempre vita integra e
virtuosa, testimonio dei suoi nobilissimi costumi. Ma per riferire cosa più propria, diremo aver il signor ambasciatore
grandi talenti da esercitare ambascierie e gran condizione da
riuscire Senatore nella sua patria prestantissimo, eloquentissimo. E qui è forza il soggiungere esser quell'ambasciata di
Francia fortunatissima, poichè a così qualificato precessore,
ora sia succeduto così valoroso successore, qual è l'eccellentissimo Nani, il grido della cui virtù ha precorso con fama
molto decorosa il suo arrivo in quella corte. </p>
<p>Tra i soggetti più conspicui che hanno voluto venire ad illustrar questa nostra ambasciata sono stati il signor Giovanni
Sagredo nipote dell'eccellentissimo signor Procuratore, soggetto a dire il vero che per la sua non ordinaria erudizione che
supera l'età, e per le sue ragguardevoli condizioni si rendeva
atto piuttosto di essere egli connumerato fra gli ambasciatori
che gentiluomo degli ambasciatori. Il signor Marc'Antonio Giustiniano, fratello dell'eccellentissimo signor Girolamo, che ha
voluto andar in Francia a riveder l'Eccellenza Sua, insieme
con l'altro fratello il signor Giovanni, che per tutto il tempo
dell'ambasciata di Olanda e di Francia ha passato i suoi giorni
pur in compagnia dello stesso signor ambasciatore, avendo
avuto da questo eccellentissimo Senato saggio grande di sua
virtù con la veste di Savio agli ordini, non ci dà occasione di
maggiormente esaltarlo mentre da sè stesso si è procurato le
lodi e gli applausi. Il signor Pietro Pasqualigo, figliuolo dell'eccellentissimo signor Vincenzo, il quale certamente sarà
emulo della gran virtù de' suoi progenitori come ora per sè
medesimo è ripieno delle più degne condizioni e prerogative, e
ben a suo tempo questo eccellentissimo Senato sarà il giudice
egli stesso.</p>
<p>Il signor Pietro Civran fu dell'eccellentissimo signor Antonio accompagna coll'indole del corpo la nobiltà del suo animo. È egli signore da far riuscita in qual si sia carica, niuna
eccettuata, e può sperar la patria frutti non ordinarii del
suo gran talento. Il signor Giovanni Priuli nipote dell'eccellentissimo signor Tomaso, educato appunto, mercè la diligenza
dello stesso eccellentissimo suo zio, nella strada della virtù e
buoni costumi, farà gran progressi a servizio non meno della
Repubblica che ad esaltazione della sua casa.</p>
<p>Il signor Benedetto Zorzi dell'illustrissimo signor Mattio
postosi in cammino, fatte considerabili spese in vestiti ed altro,
per comparir degnamente, convenne ritornar indietro sopraggiuntagli grave infirmità; non resta però che non si abbia veduto in lui e seme di virtù e desiderio di gloria. Il signor Giustinian Badoaro fu dell'illustrissimo signor Pietro che accompagna all'aspetto suo angelico una vivacità d'ingegno incredibile, a suo tempo seguirà i vestigii dei suoi gloriosi progenitori con decoro ed utile del pubblico servizio. Il signor Girolamo Basadonna fu dell'eccellentissimo signor Alvise ben degno
nepote dell'eccellentissimo signor Giovanni, mentre in lui si
scorge fondamenti di gran virtù che si levano dall'ordinario per
aggiungere splendori alla sua casa negl'impieghi della sua patria. Il signor Marc'Antonio Zen figliuolo dell'illustrissimo
signor Vincenzo ha pochi pari veramente nell'affabilità e gentilezza, è inclinato agli studii, nei quali fa mirabili progressi, ed
a tempo opportuno lo faranno conoscere a questo Eccellentissimo Senato.</p>
<p>Il signor Pietro Mocenigo dell'illustrissimo signor Giovanni, nipote di sorella di me Grimani, corrisponde colla bontà
dei costumi e colla generosità dell'animo al suo nobilissimo nascimento; ha più egli meritalo nel viaggio per aver più patito,
mentre convenne restare addietro con male veemente di varole,
sebbene ora ritornato sano continua negli studii, per seguitar
l'orme generose de' suoi maggiori, ed imitar in particolare le
azioni del zio paterno. Il signor Antonio Savorgnan di quella
casa che appresso la Repubblica ha tanti meriti, e presso il
mondo si rende così conspicua, è comparso ad onorare l'ambasciata e le nostre persone molto degnamente. E' giovane di
grande riuscita, della di lui modestia ed attitudine in tutte le
cose siamo rimasti soddisfattissimi.</p>
<p>Qui tacerà il signor Grimani, ed io Contarini parlerò. Condimento della riputazione dell'ambasciata, anzi dirò meglio lo
epilogo di tutto il lustro ond'ella s'è spiccata fuori dell'ordinario è stato il signor Antonio Grimani, figliuolo dell'eccellentissimo signor ambasciator mio collega: il quale dopo essersi
fermato tutta l'ambasciata ordinaria in Germania, ha voluto
servire il padre in questa di Francia ancora, per aggiungere
perfezione maggiore a' suoi proprii talenti. lo come quello che
grandemente son tenuto alla gentilezza di questo signore nel
mio particolare vorrei di lui dire alcuna cosa, ma mi ritrovo a
segno tale soprafatto dalla sua virtù ed elevatissime condizioni,
che non mi dà l'animo in minima parte soddisfare al debito:
perchè s'io dicessi della sua prudenza, questa eccede di gran
lunga l'età, dell'attitudine a qualsiasi negozio, e per copia di
partiti in facilitarlo, e per vigore in sostenerlo, e per efficacia di
persuaderlo, supera certamente l'esperienza di chi si sia più
pratico in tai maneggi. In tale difficoltà per eccesso delle di lui
gran virtù che appena le posso comprendere non che esplicare,
racchiuderò per dir il tutto in poche parole, donde spiccherà
poi al vivo l'esquisito delle sue prerogative, ed è che basta
dire esser egli figliuolo dell'eccellentissimo cavalier Grimani,
e nipote dell'eccellentissimo signor Giovanni.</p>
<p>Ci ha servito per segretario messer Taddeo Vico di quella
casa benemerita che ad ognuno è noto; saressimo constituiti
noi in obbligazione a gara un dell'altro di rappresentare le di
lui degne qualità, avendo già egli servito me Contarini nell'ambasciaria ordinaria di Francia, e me Grimani in quella di Germania. Ma perchè tanti altri servizii e residenze da esso fatte
bastantemente ponno testificar la sua sufficienza e la sua fede, ci
restringeremo solo a dire che pare sia egli nato per riuscire
utilissimo negli impieghi delle corti dei principi. </p>
<p>A questa sua attitudine nondimeno solo contende la povertà di sue fortune, ma a questa spera rimedio e sollievo mediante la pubblica munificenza, gli effetti della quale, e lo diciamo di vivo cuore, saran molto bene impiegati e tanto maggiormente che ora si porta ad un ben grave dispendioso servizio
nella residenza di Milano.</p>
<p>Da messer Maffio Bianchi che ci ha servito da coadiutore,
abbiamo ricevuta pienissima soddisfazione della modestia e
diligenza sua; restò addietro ammalato con grave suo patimento e spesa, e merita esser riconoscinto per questo e per i
buoni servizii che il pubblico ha ricevuto dalla sua casa, e dalla
virtù de' suoi fratelli in cariche ben gravi e difficili. Alla carica
di maggiordomo abbiamo avuto il signor canonico Berlendis
gentiluomo bergamasco. Della sua applicazione e del splendore
con cui è venuto a servire la Serenità Vostra siamo tenuti a
render piena e sincerissima testimonianza, e tanto maggiormente, quanto che non solo ci ha egli fatti risplendere per quello
che tocca alla buona e vantaggiosa condotta del suo incarico,
ma in riguardo anco di ciò ch'egli ha eseguito di nostro ordine, toccante a negozii di qualche rilievo concernenti la dignità
e riputazione dell'ambasciata medesima; ha fatto apparire con
nostra infinita soddisfazione il suo gran talento, conseguito con
la pratica che inveterata ha egli avuto sin ora in molte corti;
all'occorrenze però che si rappresentassero, Vostra Serenità e
l'Eccellenze Vostre sappiano di aver un suddito molto fedele e
devoto, e qual si sia occasione di render contenta e protetta la
sua casa, sarà degna di esser abbracciata dalla pubblica protezione alli di lui vantaggi.</p>
<p>Di noi, Serenissimo Principe, Illustrissimi ed Eccellentissimi Signori niente diremo, e niente possiamo dire, poichè del
nostro zelo, applicazione e svisceratezza verso il pubblico servizio, altre prove abbiamo date in molte cariche, delle quali
siamo stati onorati dalla pubblica benignità, e se alla nostra ottima volontà eguali fossero stati i talenti, eguali ancora sarebbero riesciti gli effetti del nostro debito verso la patria; quali
essi si siano non di meno nuovamente offeriamo di esercitarli in
qual si voglia altra occasione. Nè altro rimarco stimeremo in
noi glorioso, e nelle nostre case e nella posterità tutta, che di
sagrificare e sigillare la vita nei pubblici impieghi. Sono ai piedi
di Vostra Serenità due catene d'oro donateci da quelle Cristianissime Maestà, non diremo secondo il solito, mentre agli ambasciatori estraordinarii, non ha gran tempo era fatto regalo di
maggior valore assai che non è questo. La pragmatica anco in
ciò ci ha voluto far godere di quei vantaggi, che noi stimiamo
gloriosi, e sono di non far capitale di altra cosa, che della sola
riputazione, del solo onore che riportiamo in obbedire e servire
a Vostra Serenità ed a cadauna di Vostre Eccellenze, e di vantarci che così come in questo dono non sia stato ecceduto niente
di più di quello si dà agli ambasciatori ordinarii, così nelle altre conspicue dimostrazioni, concernenti il pubblico decoro
della patria, con prodiga e larga mano verso di noi, e fuori
dell'uso come di sopra abbiamo espresso, sia stato vantaggiosamente ecceduto. Se la benignità singolare di questo Eccellentissimo Senato ci riconfermerà il dono, come vivamente supplichiamo, lo ascriveremo a grazia suprema, ricevendola in testimonio ben sovrabbondante che sia stato gradito il nostro umilissimo servizio.</p></div1></body></text></TEI.2>
