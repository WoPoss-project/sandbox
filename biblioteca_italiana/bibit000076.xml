<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia</title>
      <author>Alvise Grimani</author>
    </titleStmt>
    <extent>107 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000076</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
 <div1 n="Relazione di Francia">
<head>Relazione di Francia di Alvise Grimani ambasciatore 
ordinario a Luigi XIV dall'anno 1660 
all'anno 1664</head>
<opener><salute>SERENISSIMO PRINCIPE. </salute></opener>
<p>A sostenere il peso grave dell'ordinaria ambasciata 
nelle congiunture più cospicue, mi trasportò alla 
corte di Francia la sola ubbidienza a' comandi supremi 
della patria.</p>
<p>Al mio arrivo colà l'eccellentissimo signor cavalier 
procurator Nani coll'estraordinaria, faceva risplendere la grandezza della 
rappresentanza tra li raggi luminosi della sua 
infinita virtù e pari generosità che rendono dappertutto, ma in quella corte maggiormente 
stimato e celebrato il suo nome perchè ivi già anco 
nel lungo corso dell'ordinaria ambasciata piantò 
profonde radici nel concetto di tutti delle sue ammirabili altissime qualità, le quali in ciò 
che riguarda il dispendio ed il lustro ho potuto 
avvicinarmi a seguitare il suo esempio: ma essendo 
innarrivabili le sue doti per ben servire la 
Serenità Vostra ho desiderato poterlo imitare anche 
nel resto, per il che ho tenuta sempre fissa la mira 
ad un esemplare di tante perfezioni. 
Ritornato però io dall'ambasciata stessa bramava 
dispensarmi dal portare tedio all'Eccellentissimo 
Senato, ma questo riguardo è stato combattuto 
dall'avermi trovato in Francia l'ultimo ambasciatore di Vostra Serenità al terminare della vita 
e del ministero del fu signor cardinale Mazarini, ed 
il primo ministro di Vostre Eccellenze al principio 
del regnare del presente re, dovendosi contare gli anni del suo regno non dalla morte 
del padre, nè dal tempo che uscì di minorità, o da 
quello che egli ebbe il sacro e vestì gli abiti 
reali, ma solo dal giorno che morì il detto signor 
Cardinale, perchè in quello la Maestà Sua ha assunto 
in sè l'autorità ed il comando con il governo della 
monarchia, oltre i quali motivi dall'obbligo di 
ubbidire alle leggi è stata superata la mia riserva e 
finalmente vinto il rispetto dal debito. </p>
<p>Ommetterò di parlare delle cose antiche di quel 
regno e corona perchè appieno ne trattano le carte e 
ne scrivono le istorie, e mi restringerò solo alle 
più recenti ed allo stato presente della 
Francia, del re e della casa reale, dei ministri e 
della corte, e farò un epilogo più breve che potrò 
delle cose più essenziali con una 
ristretta relazione di quello che colla pienissima e 
distinta serie dei miei dispacci sono andato di tempo 
in tempo facendo. </p>
<p>Dirò pertanto che se con l'occhio dell'intelletto si 
vorrà attentamente riguardare e riflettere alla 
monarchia di Francia, si troverà che la natura, 
l'arte e la fortuna hanno tutto contribuito 
per la sua grandezza; anzi dirò meglio, che per bene 
stabilirla il cielo stesso vi è concorso con grazie 
preziose e con doni che si ponno chiamare quasi 
miracolosi. </p>
<p>È la Francia di ampiezza di paese fertile con le 
provincie e stato suo tutto in un corpo unito, di 
situazione in parte sopra li due mari Oceano e 
Mediterraneo, copiosa d'irrigazione di fiumi 
navigabili che la scorrono. </p>
<p>Produce abbondantemente non solo tutto ciò che le 
occorre per il proprio bisogno ma per gli esteri 
ancora, fornendoli di quello che a lei largamente 
avanza, il che rende floridezza al negozio, oltre 
all'essere popolatissimo e tutto ripieno di gente il 
regno. </p>
<p>L'aggrandimento suo di più di 200 anni in qua è 
andato ricevendo aumento con successioni, matrimonii, 
permute avvantaggiose di Stati; e coll'armi poi ha 
dilatato di molto i confini che 
da alcuni re fu tentato d'estendere in Italia con le 
conquiste grandi ed importanti del regno di Napoli e 
dello Stato di Milano, ma senza poter avanzarle, quasi 
che il cielo non abbi voluto permetterglielo, come ben gli ha concesso in più anni di 
fare con la guerra ed in altre provincie grandi 
acquisti, e di consolidarle negli accordi di pace; per 
li medesimi restandogli in Alemagna Brisack 
e Frisburg, e l'Alsazia.</p>
<p>Nei Paesi Bassi quasi intiera Artesia e le 
piazze più importanti dell'Annonia, di Lucemburgo, di 
Namur, e di Fiandra.</p>
<p>In questa provincia il passo aperto dei monti con 
Pinerolo e sue adiacenze.</p>
<p>ln lspagna le frontiere tanto avanzate con 
le contee di Rossiglione e di Cerdagna: le restò pure 
parte della Lorena che dopo dal re fu rilasciata a 
quel duca con l'investitura 
datagli del ducato di Bar ed altro, riservatosi buon 
tratto di terreno che unisce senza interruzione di 
altri Stati la Francia coll'Alsazia, che per maggior 
pegno di sicurezza di ciò il trattato noto 
con il duca Carlo dell'acquisto di tutto il suo Stato 
si è poi da Sua Maestà voluta solo la piazza di 
Marsal; non lasciatosi dal re anco nel caso presente 
della pace di accrescere con il negozio e con l'oro 
gli acquisti alla Francia, e particolarmente quello 
per infiniti riguardi importantissimo della piazza di Dunkerque 
guadagnata a forza di cannonate d'oro per la comprita 
fattane dal re Carlo di Inghilterra, del quale sebbene 
il suo vero possesso non s'estendeva fuori delle fortificazioni della città, ad ogni 
modo mentre la guarnigione inglese con la forza teneva 
particolarmente in obbedienza, e raccoglieva le 
contribuzioni da cinque villaggi vicini, si 
pretende dal primo d'averlo a possedere col titolo di 
comprita predetta, e di portare tanto più avanti a 
quella parte i confini; e sebbene con dispiacere e 
scontento risenta tutto questo il cattolico, ad ogni modo per le congiunture l'ha tollerato, 
onde solo sopra i villaggi verteva la difficoltà, la 
quale dal marchese della Acente doveva aggiustarsi; 
con questa piazza due colpi grandi 
si sono fatti dai Francesi, l'uno d'impedirne il 
riacquisto e la ricupera agli Spagnuoli, l'altro di 
levarla di mano agli Inglesi suoi naturali nemici; di 
rimandarli di là dal mare e cavarseli dal seno, 
ove per battere gli Spagnoli se gli erano posti, 
mentre è in sito tale la piazza che con il beneficio 
di quel porto e di quella fortezza si poteva nella poca distanza di Parigi stesso, da 
chi degli uni o degli altri l'avessero posseduta 
all'occasione, in momenti portare nel cuore si può 
dire del re e del regno l'armi e gl'incendii, 
onde con questa comprita si sono levati e scostati per 
sempre i pericoli come per gli altri acquisti predetti 
si è molto ingrandita la propria potenza, stabilito 
un gran piede in Alemagna, squarciata ed indebolita la Fiandra, postosi a cavaliere 
dell'Italia, avanzatosi tant'oltre che molti requisiti 
essenziali nei quali consiste la 
grandezza e forza dei principi, abbondano di presente 
in Francia e particolarmente i due principali 
che sono il soldo ed i soldati, 
non ostante che nel lungo corso della passata guerra 
in molta quantità ambi senza ordine e senza misura 
siano stati profusi; questo però proviene per le 
ragioni e cause che andrò esplicando. </p>
<p>Quanto al primo fondamento che è la ricchezza ed il 
danaro in Francia non deriva dalle Indie ma dalle 
proprie miniere del regno, che sebbene manca delle 
naturali dell'oro, abbonda di quelle della fertilità 
delle biade, della copia de' vini, della quantità dei 
sali: moltiplicità di telami ed altre manifatture, di 
che tutto provedendo i vicini ed i lontani si 
arricchisce dei tesori degli altri; 
è però vero che nel tempo della guerra erano 
infiniti i languori non tanto per i disordini soliti 
prodursi della guerra medesima, che per la mala 
versazione del danaro, mentre non si poteva supplire all'ingordigia di quelli che amministravano, ed 
erano in tanto numero che un fiume d'oro divertito in 
tante parti restava asciutto per l'alveo dove passava, 
onde s'illanguidivano gli spiriti vitali al pubblico 
erario, e si accrescevano le opulenze al privato. </p>
<p>Ma perchè la fortuna va sempre più aumentando la 
grandezza e la felicità della Francia l'ha liberata 
da queste ed altre grandi infermità, e 
particolarmente da quella ben grande del dominio dei 
favoriti per il quale per il corso di tanti anni era 
la stessa corte soggetta, avendo Sua Maestà escluso 
il posto e la speranza di primo ministro a chi si sia, 
e validamente rimediato a tutti gli abusi 
delle finanze, a segno tale che con il cambiamento e 
buona regola in un subito di mancante d'oro ne è 
divenuto abbondante, come a suo luogo distintamente 
intenderanno le Eccellenze Vostre, alle quali dirò 
l'altro fondamento dei soldati derivare perchè il regno è tutto ripieno di abitanti della 
nazione, gente che per istinto naturale possiede 
bravura e coraggio, essendovene anche molti che godono 
qualche esperienza per essere stati nelle armate; perciò in Francia senza mandare lontano, nè in 
paese estero si può dire che vi sia tanta abbondanza 
di soldati quanta è quella 
dei sudditi, perchè hanno tutti genio marziale e 
spirito guerriero, a segno che le regie armate sono 
state per il passato composte fuor di qualche poco 
numero di stranieri, di soli nazionali; privilegio ben 
grande e condizione per molti riguardi importante. </p>
<p>Oltre di ciò vi è abbondanza di ufficiali e 
di capi, perchè nelle armate di Francia s'impiega 
molta nobiltà, la quale fa grandi progressi per gli 
stimoli della nascita e della necessità di 
fabbricarsi fortuna con la spada, mentre è quasi 
legge universale nello stesso regno che il primo nato 
abbi l'eredità, onde gli altri restando 
cadetti si avanzano col valore e col merito 
agl'incontri di azioni segnalate e si portano a far 
meraviglie non curando la vita nè 
la morte. </p>
<p>Seguitando il buon ordine parlerei della Maestà del 
re se per filo delle notizie non fossi obbligato a 
toccare prima qualche cosa del fu signor cardinale 
Mazarini per passare poi al presente governo.</p>
<p>E perchè le massime e le azioni passate di Sua 
Eccellenza sono pienamente note a questo 
Eccellentissimo Senato mi restringerò a rappresentare solo del medesimo signor 
Cardinale ciò che riguarda agli ultimi tempi. </p>
<p>Dirò dunque che giurata la pace con l'Infanta poco 
si differì a concludere anche l'aggiustamento del 
settentrione e dell'impero come è noto, opere tutte 
celebri del cielo per la prima causa, ma per la 
seconda solo frutti della volontà, della virtù e 
della applicazione dello stesso signor Cardinale, al 
nome del quale mentre queste grandi azioni nel mondo 
tutto rendevano glorie ed applausi, egli dai Pirenei 
stanco delle fatiche dei negoziati e dai disagi 
del viaggio, con poca salute, dopo qualche soggiorno 
in campagna, ritornò con la corte a Parigi, ove la 
pace ed il matrimonio come celesti grazie furono 
solennizzate con le più sontuose cospicue dimostrazioni del regno, nella pomposa e memorabile 
entrata del re e nuova regina in quella gran città, e 
l'Eccellenza Sua però che pareva avesse quasi 
predominio non solo sopra degli uomini ma 
della fortuna stessa non meno nella guerra che nella 
pace conservava in sè il comando e l'autorità che si 
può dire fosse come assoluta, e godeva più che mai 
la grazia e l'affetto del re che allevato ed imbevuto 
dall'infanzia con impressione che Sua Eccellenza gli 
avesse preservata e conservata la corona ed il regno, 
e che non vi fosse un ministro pari al mondo, teneva 
in lui riposto un 
credito e confidenza intiera, e gli conservava 
una somma gratitudine accompagnata da un tale rispetto 
che finalmente si riportava a tutto che voleva ed 
aggradiva il Cardinale, e si privava la 
Maestà Sua sino della disposizione delle grazie e del 
denaro anche in picciola somma per dubbio di non 
apportargli mala soddisfazione o disgusto.</p>
<p>In questo stato della più alta felicità, fra i 
riposi della pace andava l'Eccellenza divisando i modi 
per regolare le cose interne del regno molto sconvolte 
e sconcertate per i disordini prodotti dalla guerra ed 
insieme applicare i modi di sollevare la cristianità ed abbattere la potenza Ottomana, 
ed accrescere maggiormente la gloria della sua persona 
per un'azione così santa che a lui più facilmente 
sarebbe riuscita di fare per il gran 
credito ed autorità che riteneva non solo in Francia 
ma ancora tra gli altri principi esteri tanto 
cattolici che protestanti.</p>
<p>A che lo facevo persuaso e procuravo quanto più 
potevo di eccitarlo per il bene della Cristianità e 
sollievo della patria.</p>
<p>Molti crederono si andasse a ciò applicando con mira 
ed oggetto del pontificato al quale dopo la pace 
stabilita tra le corone col fondamento di sì gran 
merito avesse principiato daddovero ad aspirare e con 
due forti ragioni, la prima, stante che la dignità 
grande e suprema era desiderabile, la seconda che 
fosse l'unico ripiego per sortire con gloria di 
Francia e dal ministero, nel quale prevedesse 
impossibile continuare con quella dispotica autorità; 
godeva tanto più che in 
molti era invalso il concetto e fatto come universale 
che dopo seguito il detto matrimonio di Sua Maestà 
coll'infanta regnante, nipote della regina madre dalla 
quale avrebbe avuta intiera dipendenza, il re rapito 
dalle tenerezze della moglie, e dall'affetto della 
madre sarebbe stato dai loro stimoli finalmente 
portato ad esercitare quella potestà che Iddio gli 
aveva data e che levata la avrebbe all'Eminenza Sua, la quale fu detto poi che 
prevedendo questo per divertire il colpo andasse 
nell'animo del re seminando concetti tali che fossero 
valevoli a non lasciarsi aver troppo abbandono alla volontà della moglie, nè intiero il 
credito alli consigli della regina madre, nè di 
permettergli molta autorità sovvenendosi degli esempi 
della regina Maria sua ava ed altri varii 
pretesti. </p>
<p>Alla stessa regina madre prevenivano tali 
artificiose forme, e come già aveva principiato a 
riflettere che era troppo eccedente il potere del 
Cardinale, mentre a sè tutta l'autorità aveva 
attratta, e rapita al figliuolo, tanto più con sommo 
disgusto e mala soddisfazione risentiva nel suo cuore 
un'offesa sì alta e non meritata dai 
suoi supremi beneficii e dalle sue rette intenzioni, e 
maggiormente se le accresceva il disgusto, quando 
comprendeva il di lui artifizio, che tendeva solo a 
conservarsi il proprio posto, e la disposizione 
assoluta che godeva.</p>
<p>Ciò non ostante andava la Maestà Sua quanto 
scontenta, altrettanto prudente, celando e 
dissimulando con mirabile desterità il suo amaro 
sentimento.</p>
<p>In effetto il signor Cardinale era posto nell'auge 
della felicità, che non potendosi godere quà più 
intiera nè perfetta, andava però sempre risentendo maggiori gl'incomodi nella salute e l'aumento 
dei suoi mali fra i rimedii ed i medici, a segno che 
non si può ben dire se fosse in fine abbattuto più 
dalla indisposizione o dalla quantità dei medicamenti, onde si ridusse tra questi con la speranza 
della salute agli ultimi periodi della vita, veramente 
consumata nel servizio 
del re, ma anche per quello si crede abbreviata per i 
primi rimedii da lui applicati, per divertirsi i 
dolori della podagra, alla quale oltre il male di 
pietra era da qualche tempo soggetto lo stesso 
signor Cardinale, che sebbene i medici gli andavano 
celando lo stato grave e pericoloso nel quale si 
ritrovava, con la solita sua singolare prudenza lo 
conobbe, onde molti giorni prima fosse il 
suo caso disperato si ridusse con il confessore ad 
applicare alle cose dell'anima e poi con il re a 
travagliare da solo a solo a tutte le ore, 
informandolo degli affari interni ed esterni del 
regno, dandogli in voce ed in iscritto le maggiori 
notizie, lumi ed istruzioni per la direzione e governo 
della monarchia dopo la sua morte, alla quale mentre col progresso dei giorni s'avvicinava 
andò non solo col consenso della Maestà Sua 
disponendo, nella ferma nota, 
delle grandi e doviziose facoltà che tesori possono 
chiamarsi quel che egli possedeva, ma ancora con forma 
inaudita di tutte le ricche numerose abbazie, governi, 
cariche che egli godeva, ed ancora di 
tutt'i vacanti ed altri vacabili, come se fossero 
stati capitali suoi proprj e più che se egli fosse 
stato un re medesimo, che seguita la morte il 
successore non avrebbe facilmente assentito ad una 
tale disposizione. </p>
<p>Infine dopo aver con molta costanza per il suo ultimo 
viaggio preso congedo dalle loro Maestà e dai signori 
principali della corte, ricevuti con esemplare 
rassegnazione e pietà tutti li Sacramenti, pagò il tributo alla natura 
li 10di marzo dell'anno 1661. </p>
<p>Il re che con assidua applicazione nella malattia 
l'assistette, nella morte con vive lacrime lo 
compianse, e fece vedere pubblicamente il suo doloroso 
sentimento e l'affetto ben vivo che gli 
portava.</p>
<p>Ha voluto per comprovarglielo dopo la morte, non solo 
con insolito nè più praticato uso, (per il ministro 
vestindo lui con tutta la sua corte il duolo), ma con 
far anche puntualmente eseguire 
l'ordinazioni sue, e col mantenere tutte le di lui 
disposizioni, ed impedire che non fossero detestate 
dagli altri, dichiarando che professerebbe disgusto 
con chi avesse ardito di biasimarle, sebbene succede per ordinario che quanto più i principi 
in certe materie vogliono rendere muti i sudditi, 
tanto più gli danno motivo di maggiormente parlare. </p>
<p>Restarono però senza effetto per il servizio della 
patria le diligenze seco praticate, quando era tempo 
di raccoglierne il frutto per Vostre Eccellenze che 
certamente perderono molto perchè stava con la miglior disposizione d'assisterle e 
soccorrerle, anzi si conosceva come impegnato di 
farlo.</p>
<p>Nel resto dirò che come l'Eminenza sua è stata 
fortunata in vita, anco nella disgrazia inevitabile della morte credo si possa dire che abbia 
goduto i favori della fortuna, perchè è morto nel 
colmo degli applausi, nell'apice della felicità e 
della gloria, e nel più alto posto del comando nel 
regno di Francia, di autorità e credito presso tutto 
il mondo; che se non fosse mancato di vita, forse che 
il tempo e gli accidenti avrebbero potuto fargli 
finalmente cangiare la sorte, che incostante per tutti, non poteva per lui continuare con natura 
diversa da se stessa, e stare più lungamente fissa ed 
inchiodata favorevole per l'Eminenza Sua. </p>
<p>Parlerò ora del regnante re Luigi quattordicesimo, 
che fu miracolosamente dal cielo donato alla 
Francia dopo sedici anni di sterilità 
della regina, nato nella guerra, nudrito tra le armi, 
allevato nelle vittorie, di presente si attrova 
nell'anno ventesimo della sua età.</p>
<p>Egli è di complessione vigorosa, di statura alta, di 
aspetto maestoso, di faccia ilare e grave, di 
trattamento cortese e serio, di temperamento sanguigno, non però tanto fervido perchè è 
temperato dal malinconico che lo rende prudente.</p>
<p>Tratta tutti egualmente conforme la loro qualità, 
non dimostra verso alcuno gran parzialità 
di affetto che gli dia autorità, non permette 
libertà e confidenza che limitata nè che si scherzi 
seco, nè tampoco egli lo fa verso gli 
altri.</p>
<p>Parla non con prolissità ma giustamente, e con 
parole le più proprie, non ama le persone viziose, 
anzi le abborrisce, le vede con dispiacere, nè può 
soffrirle; non si lascia dallo sdegno trasportare 
ma in ogni tempo cauto e prudente si scorge, nè si 
vede dominato da alcuna passione; moderato nei cibi, 
nel bere sobrio, e per il più la sua bevanda è acqua 
pura; applicato, sollecito ed indefesso nell'agire, 
ama per suo naturale la giustizia, mostra sentimenti 
di pietà frequentando i sacramenti in tutte le 
festività solenni, con altre buone opere e pubbliche 
dimostrazioni; sta con 
sommo rispetto nelle chiese e vuote che gli altri vi 
stiano con la venerazione dovuta, facendo porre a 
ginocchi quei cavalieri e signori della corte che egli 
vede alla messa in tempo improprio in 
piedi; non gli piace offendere nè maltrattare chi si 
sia; osserva e giudica tutto e quando ode o vede 
qualche cosa non propria detta o fatta da alcuno per 
inavvertenza, se può aver modo senza dar a 
credere che egli l'assenti o permetti fa sembianza di 
non vederla e non averla osservata, ed a parte poi 
manda ad avvisarlo o lo ammonisce lui; vuol essere 
stimato, temuto ed obbedito: condizioni veramente rare e difficili da potersi ritrovare 
tutte unite in un re giovine grande e potente come è 
lui. </p>
<p>Le sue inclinazioni e divertimenti sono stati sempre 
le armi, la caccia, la danza ed i cavalli, nè quanto 
agli affari si è effettivamente applicata la Maestà 
Sua sino alla morte del fu signor Cardinale, ed allora 
assunto il governo subito fece apparire alla Francia 
ed al mondo che era assai diverso da quello che forse 
veniva 
supposto, e fece conoscere che per solo affetto e 
gratitudine verso l'Eminenza sua gli aveva 
lasciato continuare l'autorità e la direzione, ma che 
nel resto aveva qualità ammirabili, spirito grande, 
abilità e risoluzione di voler, senza sostituire 
altro primo ministro o favorito, reggere lui la 
macchina della monarchia.</p>
<p>Pertanto mostrando di operare come di suo solo 
pensiere e da sè, con tutta applicazione e diligenza 
diede principio ad agire materialmente, ad eseguie e porre ad effetto le memorie 
dategli dal Cardinale, tanto nella forma del governo 
dello Stato che in tutto il resto. </p>
<p>La prima cosa fu di rinnovare l'esilio e proibire con 
rigorosi editti l'accesso in Francia del cardinale di 
Retz, per divertire le cabale e levare la speranza di 
molti che desideravano ch'egli 
ritornasse e succedesse nel posto a Mazarini, essendo 
Retz di grande abilità, ed avendo anche a Parigi ed 
alla corte come è noto, se ben occulto, buon residuo 
di forte partito. </p>
<p>Chiamò subito la Maestà Sua e ridusse seco come in 
un consiglio il segretario di Stato Le Tellier, il 
già sott'intendente delle Finanze Fouquet, ed il 
signor di Lione, tutte creature di Sua Eminenza, dalla quale erano stati in tanti incontri 
sommamente beneficati, poi ricordati e scielti negli 
ultimi discorsi e ricordi dati al re dallo stesso 
signor Cardinale, come soggetti i più abili, e che 
per la loro qualità avrebbero potuto contentarsi di 
vivere in tal grado senza macchinare con partiti di 
abbattersi l'un l'altro, anzi li chiamò prima della 
sua morte, gli assicurò del suo affetto ricordando ad 
essi il posto così cospicuo ed eminente nel quale morendo li costituiva, li pregò d'amarsi e di 
essere sempre uniti per il bene e servizio del re e di 
loro stessi; perchè poi conosceva Fouquet di costumi 
e di genio diverso dal bisogno ma 
di capacità e spirito molto grande, gli fece una 
severa ammonizione, e gli comandò un intiero 
cambiamento di se stesso. </p>
<p>Nei detti tre signori si ripartirono gl'impieghi, 
l'uno alle cose interne del regno ed alle milizie, 
l'altro alle Finanze, il terzo agli affari stranieri, 
onde tutti abiti al maggior grado si rendevano nelle dette loro occorrenze. </p>
<p>In tal forma il re assunse il peso e dichiarò di non 
voler più che altri se non lui governassero, nè vi 
fossero intercessori per grazie, ma ognuno 
direttamente alla Maestà Sua dovesse addrizzarsi; si pose quindi con molta pazienza a ricevere i 
memoriali da tutti, ed informarsi di ogni materia ed a 
continuare tal riduzione ogni giorno alle sue ore 
regolate con i detti tre signori mostrando fossero non 
in forma di suoi consiglieri ma di suoi 
ufficiali.</p>
<p>Principiò a voler sapere ed ordinare ogni cosa, e 
ciò accadendo, dopo aver inteso il parere dei 
medesimi uniti e separati delibera il tutto, di che 
non ricevendo noja, ma soddisfazione, ne è poi 
derivata la continuazione della sua regia applicazione 
nel governo e comando. </p>
<p>Fouquet procurava industriosamente l'occasione per 
ridursi solo con il re più che poteva, sì per 
guadagnare sopra gli altri il regio favore, come per 
non lasciar alcuno che potesse comprendere il caos 
delle finanze, ed illuminare la Maestà Sua dei 
disordini e dei ripieghi per ripararli, e sperava di 
tal modo rendersi non solo necessario al re, ma di 
avanzarsi tanto nel suo spirito di poter rendersi 
primo ministro con autorità assoluta come già era il fu signor Cardinale.</p>
<p>Aspirando però a questo invece di regolarsi nella 
forma che l'Eminenza Sua lo aveva avvertito, andava 
più che mai accecato dalla vanità e dall'ambizione profondendo l'oro in sontuosi edifizii, fontane 
copiose e dei più ammirabili artifizii, in tanti 
conventi, regali e pensioni ai soggetti da lui creduti 
più fruttuosi, procurando in tal forma di 
coltivarsi gli animi di molti signori e dame della 
corte per farsi grande appoggio, ed acciò il re e le 
regine fossero ad ogni ora attorniati dalle di lui 
creature.</p>
<p>E perchè egli sempre aveva dubitato dell'affetto di 
Tellier, e di non poterlo per niun mezzo nemmen allora guadagnare, si applicò a stringersi 
maggiormente nell'amicizia e confidenza di Lionne che 
già era suo amorevole. </p>
<p>Ma il re avendo, si credè anche per le 
considerazioni della regina madre, del signor di 
Tellier e per le memorie del signor Cardinale, 
maggiormente osservato le procedure dello stesso 
Fouquet, e conosciuto necessario, non solo il disfarsi 
di lui, ma per esempio degi altri castigarlo, tanto 
più con industria di simulazione si applicò con tutte le forme a fargli credere 
diversamente a segno che egli si persuadeva 
allora di godere sopra ogni altro il regio affetto. </p>
<p>Sua Maestà pertanto instituì certo libro delle 
finanze e diede l'incarico di formarlo al signor di 
Colbert, soggetto ricordatogli dal cardinale, il quale 
mentre in vita aveva tanto credito in 
lui che tutto lasciava nelle sue mani, così alla sua 
morte fece sì che non fosse obbligato a rendere alcun 
conto, e che il nipote duca di Nivers, del quale lo ha 
lasciato tutore ed il figlio della Mailleraie ora chiamato il duca Mazarini, che instituito 
suo principal erede per la nipote datagli in moglie 
con l'obbligo di assumere le armi ed il nome di 
Mazarini, avessero a riportarsi alla di lui fede. </p>
<p>Al medesimo Colbert diede il re la carica come primo 
commesso e di tal modo fece che si rendesse instrutto 
di molti affari delle finanze.</p>
<p>Dopo di che ridotte le cose a segno, si condusse Sua 
Maestà con la corte in Brettagna sotto altro 
pretesto, ma con il solo oggetto di farlo colà 
arrestare, il che felicemente gli riuscì nelle 
forme note.</p>
<p>Ciò gli accrebbe la stima ed il rispetto maggiore 
nella corte e nei sudditi tutti del regno non solo per 
la risoluzione, che per la forma dissimulata e 
prudente con la quale aveva condotto l'affare, a segno 
che dopo quelli che si vedevano mirati con 
minor occhio dal re, temevano di essere nella sua 
disgrazia, onde i bene e mal guardati stavano 
ugualmente nel timore. </p>
<p>In effetto il suo arresto non sarebbe seguito se 
della maggior avvertenza non fosse stata munita la 
Maestà Sua, che della deliberazione oltre la regina 
madre e Tellier, il quale come segretario di Stato 
sottoscrisse l'ordine, ad altri non lasciò penetrare 
la notizia.</p>
<p>Subito però che restò imprigionato fu spedito a 
tutte le sue case di città e campagna a fermare i 
suoi effetti, ma sopra ogni altra cosa le scritture 
nelle quali molte cose furono trovate pregiudicevoli a 
lui ed a molti altri.</p>
<p>Quantità d'argenti, suppellettili e pochissimi 
denari li furono trovati o perchè non ne tenesse, 
o gli avesse in altra parte occultati, il che non si 
crede, chè profondeva in tutte le cose largamente il 
dinaro. </p>
<p>Fu però da Sua Maestà eretta subito una camera di 
giustizia, composta di soggetti del Parlamento di 
Parigi e di tutti gli altri del regno, e capo della 
medesima destinò il gran cancelliere, e questa ridotta, gli ordinò di proseguire contro 
Fouquet e similmente anche contro gli altri che 
avevano mal versate le sue finanze. </p>
<p>Così dalla stessa, principiata la formazione del 
processo del medesimo, ed incamminate le esecuzioni 
contro molti finanzieri, partitanti ed infiniti altri 
che senza miseria si erano indebitatamente 
profittati del regio erario, e dei crediti che sino al 
50 e 60 per cento, ed alcune volte coll'esborso 
solo della metà del capitale erano stati venduti li quali si vanno ora ricuperando e 
riunendo alla corte, il che ha posto gran confusione 
che in tal torbido molto avevano profittato, e si 
erano arricchite d'ogni genere di persone che con nomi 
supposti o con li loro si avevano in tali materie 
interessati, e perciò infiniti sono quelli che di 
presente restano sottoposti a detta Camera ed obbligati a rilasciar il mal 
tolto.</p>
<p>Contro li principali colpevoli procedendo 
criminalmente le vite e le fortune loro restano 
sottoposte.</p>
<p>Alcuni dei quali si sono però salvati onde solo in 
effigie restarono giustiziati, e li beni ed effetti 
confiscati.</p>
<p>Altri od arrestati o volontariamente presentati si 
trovano nella bastiglia e nelle carceri. </p>
<p>Dalla stessa Camera si andava giornalmente 
progredendo.</p>
<p>Nell'affare del detto Fouquet come desiderava il re, 
ma non si era tuttavia per anco potuto con la maggior 
applicazione venir alla spedizione, essendosi fatto il 
processo voluminoso ed infiniti i modi con che 
procurava lo stesso di protrarlo sperando dal tempo 
ricavare frutto se non di favore almeno di pietà che 
gli preservi la vita. </p>
<p>Formò anche la Maestà Sua dopo l'arresto del sopra 
intendente un Consiglio di Finanze composto del 
maresciallo di Villeroy per capo, e due altri che sono 
li signori d'Aligre, e di Louvois e fece come primo 
commesso del medesimo Consiglio il detto signor di 
Colbert, il quale in effetto con l'ordine del re 
dispone lui di tali materie ed affari.</p>
<p>A Villeroy ed agli altri due, altre certe materie generali e formalità del medesimo Consiglio, 
nel quale interviene per lo più la Maestà Sua altro 
non restando che l'onore.</p>
<p>Così a poco a poco ai tesorieri dell'Epargne, che 
sono di presente tutti tre prigionieri ed agli altri, 
il re ha levato il maneggio del denaro 
avendolo solo Colbert e sotto la sua direzione 
ristretto, nè si fa alcun pagamento che con 
regio comando e sottoscrizione, onde tutto vede ed 
ordina la Maestà Sua che è intieramente all'opposto 
di quello che si faceva al tempo dell'altro ministro; 
e perciò come i 
denari abbondavano per le immense spese di tutte le 
delizie del detto Fouquet, così mancavano per le cose 
necessarie della Maestà Sua, oltre di che lui e tutti 
gli altri finanzieri spendevano senza 
punto di considerazione e riguardo. </p>
<p>Un altro Consiglio che si chiama di coscienza fu pure 
alla morte del signor Cardinal eretto, o piuttosto 
invocato poichè mentre viveva Sua Eminenza tutto da 
sè solo consigliava e risolveva.</p>
<p>Restò lo stesso Consiglio composto di quattro 
soggetti, cioè l'arcivescovo di Tolosa, che ne era 
capo e questo fu poi nominato all'arcivescovato di 
Parigi e morì.</p>
<p>Il vescovo di Rodes già precettore del re era 
sostituito all'altro nel detto arcivescovato.</p>
<p>Il vescovo di Rennes di presente arcivescovo d'Aia, 
ed il confessore della Maestà Sua la quale in detto 
Consiglio presiede ll tempo resta sempre dal re 
nell'opera impiegato, tutti li giorni assistendo in 
uno o due consigli nella forma che ha per li 
medesimi disposta.</p>
<p>Il lunedì ed il venerdì riducendosi con li detti 
signori Tellier, Lione e Colbert per la spedizione 
delle cose straniere.</p>
<p>Nei stessi due giorni tenendo poi Consiglio per gli 
affari interni del regno con li predetti tre ministri, 
e di più con il gran cancelliere, il maresciallo di 
Villeroy, li segretarj tutti di Stato, che oltre i 
predetti due ministri sono la Vrilliere e Guenegaud.</p>
<p>Il martedì, giovedì e sabbato tiene consiglio di 
finanza nel quale parimenti interviene il re e li tre 
soggetti predetti, il signor Colbert, ed in questo si 
discutono gli affari tutti che riguardano alle finanze 
ed ai redditi della Maestà Sua.</p>
<p>Il giovedì pure dopo il pranzo interviene al 
Consiglio preaccennato di coscienza nel quale particolarmente dispone dei vescovati, abbadie, ed altri 
benefizii ecclesiastici, tenendo li detti prelati per 
consultare la capacità dei soggetti, veder l'ordine 
delle cose, ed altro che accade in tale proposito, 
conferendo particolarmente li vescovadi a persone di 
virtù, d'abilità e merito; così le abbazie e le 
pensioni e molti per ricompensa, ma l'un e l'altra con intiera generosità.</p>
<p>I giorni di mercordì e la domenica restano a Sua 
Maestà in parte liberi, ed oltre le funzioni 
che accadono, rimangono al suo divertimento d'un 
piccolo luogo di campagna detto Versailles poche leghe 
distanti da Parigi, il qual luogo egli ha fatto 
aggrandire ed abbellire, e prende molto piacere di 
farlo tener ornato ed aggiustato, e con 
tanta soddisfazione che talvolta accomoda a suo gusto 
e di sua propria mano le galanterie e gentilezze sopra 
dei gabinetti, conducendosi ivi con pochi come in 
particolare per godere la libertà. </p>
<p>Prende altro divertimento al palazzo già del 
Cardinale ove abita <foreign lang="fra">Monsieur</foreign> essendo ivi una 
delle figlie d'onore di madama per la qual egli ha 
dell'affetto e della inclinazione particolare; ma ad 
ogni modo la passione molto non lo domina, mentre non 
lascia alla detta figlia che è assai bella, arbitrio 
alcuno sopra il suo regio spirito non permettendogli 
d'ingerirsi in qual siasi cosa nemmeno di addimandargli grazie a favore di altri, nè anco 
per li proprj congiunti e fratelli ai quali non ha 
donato il re che una luogotenenza della compagnia dei 
cavalli per il Delfino, fattagli poi 
avere in moglie una dama molto ricca.</p>
<p>Anche da questa inclinazione si può credere che la 
Maestà Sua si ritirerà e di ciò la regina regnante o non ha notizie, o è tanto prudente che 
mostra di non averne affatto.</p>
<p>Si diverte pure nell'esercitare egli stesso la 
compagnia dei moschettieri, e frequentemente anche li 
reggimenti delle sue guardie, facendo fare ad essi 
tutti gli esercizii militari poco fuori della città. </p>
<p>Molti giorni della settimana finiti i suoi consigli 
si porta alla caccia in un luogo o nell'altro 
amandola, ma non eccessivamente. </p>
<p>Non manca poi tutte le sere di ridursi con i detti 
tre ministri per discorrere, spedire le cose 
importanti, sentire i dispacci andanti e 
venienti, firmando di sua propria mano le lettere che 
fa trasmettere ai ministri; perchè qualche breve 
latino che gli fu scritto da Sua Santità che per 
farglielo bene intendere gli resta esplicato in 
Francese essendo la Maestà Sua di un ottimo spirito 
di comprender tutto desideroso, questo gli parve pur 
essere necessario di sapere ad un re; così subito 
chiamò il detto vescovo di Rodes fu suo maestro, e si 
è applicato ad apprendere maggiormente la lingua latina in che spende alcun'ora del giorno; così 
tutto il tempo indefessamente nell'opera resta 
disposto ed impiegato.</p>
<p>Dei memoriali che alla Maestà Sua vengono 
presentati, assegna quelli che riguardano le finanze 
al signor di Colbert, e tutti gli altri al signor di Tellier che gliene fanno sopra liste gli 
estratti e glieli riferiscono, onde la Maestà Sua 
ordina poi quello che vuole, ed essi rendono le 
risposte conformi le materie e le sue regie 
deliberazioni e questo è l'ordine intiero delle cose 
del governo. </p>
<p>La regina madre Anna Maria è nell'anno 
sessantreesimo dell'età sua, di buona complessione, 
ma ultimamente fu abbattuta da una grande 
indisposizione; per altro sta sana e robusta; di 
naturale suo è divota, tutta portata alla giustizia 
ed al bene.</p>
<p>Prudentissima, non ha sentimento alcuno d'esser fuori 
del Consiglio nè passione per comandare. </p>
<p>Il re fino al tempo di mia partenza conservava per 
lei un sommo amore e rispetto, e lo faceva 
pubblicamente apparire, sino trattando seco sempre a 
capo scoperto, e per quanto si poteva 
comprendere le comunicava le cose più importanti, 
ancorchè non l'ammettesse nel Consiglio, e ciò per 
eseguire le istruzioni del Cardinale, benchè mostri 
però seco di farlo per levare al fratello 
ed ai principi del sangue l'occasione ed il pretesto 
di dolersi se non sono nello stesso nemmeno essi 
chiamati, mentre la madre medesima ne resta esclusa.</p>
<p>Ella conoscendo il genio del figliuolo si regola in 
maniera che in effetto senza mostrare d'aver autorità 
la tiene, ma lontana da ogni apparenza, essa non solo 
non ne abusa, ma nemmeno se ne serve, non mescolandosi 
in cosa alcuna, procurando senza impegno di favorire 
ognuno se non può con altro, almeno con l'accoglimento benigno, con le parole 
cortesi obbliga tutti non interessandosi 
appassionatamente per alcuno.</p>
<p>La Maestà Sua prudentissima ha allevato con vero 
amore il duca d'Orleans verso il re, e continua a 
tenerlo in questo perdurando l'affetto e la più 
stretta amicizia colla casa reale; tenendo tanto l'uno 
che l'altro dei figli, la regina sposa e madama moglie 
del detto duca alla sua tavola, ove tutti si fanno 
servire non dai regii ufficiali ma come in privato, ed 
a sole dame dell'età della regina, la quale da molto 
tempo fa costruire un grande monastero di monache ed 
una sontuosa chiesa chiamata <hi rend="italic">Val di Grace</hi>.</p>
<p>Nello stesso ha un piccolo appartamento per lei 
portandosi ivi per le divozioni sue nelle 
giornate più solenni, e l'ha fatto con oggetto di 
ritirarvisi in ogni caso di sconcerto.</p>
<p>È stimata al maggior segno dalla corte e dal regno, 
ed in effetto è una regina che in tutte le sue parti 
può servire d'esempio alle regine presenti e venture. </p>
<p>La regina regnante Maria Teresa si attrova nell'anno 
26 della sua età; ella è singolare di bontà, di 
costumi angelici, dedita alla pietà; ama teneramente 
il re e la regina madre ed è unanime con essi la sua volontà; non si mescola in qual 
si sia affare; è di genio prudente e placido, lontano 
da spiriti torbidi, amata perciò da tutti, si vede 
che per la sua costituzione è feconda, onde la regia prole si può credere sarà ben numerosa; 
sin'ora non vi è di figli in vita che il Delfino; 
questi è robusto, vigoroso e ben formato, pronto e 
vivace assai; nacque il primo di novembre 
dell'anno 1661 in Fontainebleau; 
dopo di lui nacque una principessa che poi morì. </p>
<p>Il duca d'Orleans, fratello unico del re, nominato 
Filippo, è di anni 24; principe di spiriti moderati 
e genio placido, tutto veramente aggiustato per la 
qualità subordinata allo spirito superiore del re, verso del quale conserva tutto il rispetto 
e l'amor insieme.</p>
<p>Questo, da quanto si può scorgere, non sarà mai per 
portare torbidi nel regno, godendo solo delle delizie 
e del comodo, non amando per questo nè anche molto la 
caccia.</p>
<p>Coltiva la polizia propria e del suo palazzo, 
abitando in Parigi di presente quello del fu cardinal 
Richelieu, ed in campagna uno aggiustato 
da lui, poco fuori della città. Ama i balli, le feste 
e la conversazione delle dame; presso l'Altezza reale 
vi è il maresciallo di Plessì Praslin, creatura del 
re, uomo di prudenza che è stato suo governatore, e 
fu ultimamente destinato da Sua Maestà al comando 
supremo delle sue armate in Italia.</p>
<p>Questi continua nella sua buona grazia, ed a servirlo 
nel primo posto, e nel maggior 
credito presso di lui.</p>
<p>Nel resto tutti gli altri sono soggetti inferiori e dipendenti intieramente dalla corte, onde non 
vi sono partiti nè cabale.</p>
<p>Ha lo stesso grossi assegnamenti che annualmente 
gli dà il re, oltre gli appanaggi che non sono di 
gran lunga sufficienti al suo mantenimento e questi 
servono per supplire alle proprie occorrenze, non già 
per poter accumulare nè far molto d'avantaggio.</p>
<p>Egli non ha alcuna parte nel governo nè tampoco mostra desiderarlo; non molesta Sua Maestà con 
richiedergli grazie per lui o per altri; è amato per 
le sue buone qualità ma oltre la stima della sua 
nascita non ne ritiene di più, non 
essendo in istato di poter molto beneficare gli altri 
per se stesso a dirittura, nè col suo mezzo. </p>
<p>Madama sua moglie, sorella del re presente 
d'Inghilterra, si attrova nell'anno diciottesimo della 
sua età; è di bellezza e di spirito, ma 
di complessione assai delicata.</p>
<p>Questa tampoco si mescola negli affari. </p>
<p>È ben veduta ed amata dalle loro Maestà, ed ella 
intieramente loro corrisponde.</p>
<p>Di questi due principi non vi è che una 
sola figliuola che si chiama la piccola madamigella 
nata l'anno passato. </p>
<p>La vedova duchessa d'Orleans fu moglie del fratello 
defunto zio del regnante e sorella del duca di Lorena, 
è principessa di tutta bontà; sta nel palazzo di 
Lucemburgo; è assai ritirata, non frequenta il Louvre, nè la corte; è madre della giovine 
duchessa di Savoja ultimamente defunta, della 
principessa di Toscana e di madamigella d'Alencon che 
pur anco non è accasata. </p>
<p>Madamigella di Montpensier primo-genita del medesimo 
duca d'Orleans ma di altro letto, si avanza negli anni 
ma conserva però tuttavia la vivezza dello spirito; 
si trova di presente in qualche contumacia del re, 
lontana dalla corte.</p>
<p>Aumenta però sempre più le sue ricchezze facendo 
frequentemente acquisto di beni e di terre; la nascita 
si qualificata, le molte e doviziose facoltà ed il suo grande spirito gli hanno sin ora 
impedito il matrimonio. </p>
<p>Dei principi del sangue vi sono Condè, il duca 
d'Enghien suo figlio; poi Conti fratello di Condè che 
ha un unico figliuolo, e questi sono veramente tutt'i 
principi del sangue legittimi e reali. </p>
<p>Parlando di Condè dirò che egli dopo 
l'aggiustamento suo per la pace tornato in Francia, si 
è subito posto con forma intieramente diversa 
dal passato, tutto umile, rassegnato verso il re, Sua 
Maestà l'ha sin da principio sempre trattato con le 
più piene apparenti dimostrazioni di cortesia e di affetto, ma in 
essenza non lo ha ammesso nei consigli ordinarj di 
Stato.</p>
<p>Due cose però si possono credere, o che il principe 
siasi cambiato di spiriti, e per ciò non 
si curi d'aver parte nel governo, ovvero che prudente, 
se bene vivamente lo risenti, lo dissimuli.</p>
<p>In salute abbattuta e debole si attrova presentemente 
costituito.</p>
<p>Pare che stanco dai successi passati, i quali gli 
hanno di tanto pregiudicato se bene gli Spagnoli quasi intieramente lo hanno soddisfatto di 
quanto erasi convenuto nell'aggiustamento, non 
applichi che alla quiete, a rimettere le perdite ed a 
guadagnarsi la grazia del re.</p>
<p>Appassionatamente desiderava accasare il duca 
d'Enghien, come ha fatto, nella giovine principessa palatina nipote preditetta della 
regina di Polonia con ricca dote, ma con speranze più 
grandi di poter succedere al 
re Casimiro nella corona e nel regno.</p>
<p>Il detto duca sarà ora nel ventesimo anno dell'età 
sua, di complessione piuttosto delicata e gentile, 
virtuoso, modesto e cortese, qualità tutte che lo 
rendono amato dalle loro Maestà e ben voluto da tutta 
la corte. </p>
<p>Il principe di Contì mal composto di struttura di 
corpo, debole di complessione, e che come ho detto ha 
un unico figlio in età tenera di due anni in circa, 
applica al suo governo di Linguadocca ed alla divozione. </p>
<p>Tralascierò di parlare dei figli naturali di Enrico 
quarto e dei loro discendenti, come di altri principi 
e signori grandi della corte perchè troppo vi sarebbe 
da riferire.</p>
<p>Dirò solo che il gran cancelliere, il maresciallo di 
Turena, il maresciallo duca di Villeroy, quello di 
Gramont ed il signor di Sant'Agnan nuovamente creato 
duca, come antichi servitori e vecchi cortigiani sono considerati dal re, ma non per questo hanno 
parte nel governo dello Stato; in che lo servono come 
ho detto li soli tre signori di Tellier.</p>
<p>Lionne e Colbert, tutti veramente soggetti di grande abitità, i quali sebbene non tengono a 
drittura per le loro persone grande autorità con il 
re, la godono però per mezzo dei loro consigli molto 
stimati, e considerati dalla Maestà Sua a segno che in effetto cogli stessi si dirige 
e governa. </p>
<p><foreign lang="fra">Monsieur</foreign> di Tellier è antico segretario 
di Stato per gli affari della guerra, carica molto 
importante nella pace ugualmente, perchè dal medesimo dipendono tutt'i soldati, 
ufficiali e capi, ed in conseguenza anco la maggior 
parte delle cose interne della corte e del regno hanno 
con la stessa relazione.</p>
<p>In tutt'i torbidi delle rivolte dei principi, è 
stato sempre attaccato fedelmente alla regina, al 
Cardinale ed alla corte; egli avrà circa sessanta 
anni, ed è uomo posato, niente vano anzi molto 
prudente, tratta le cose con la dolcezza sua naturale, 
ma con destra severità 
anco quando bisogna; è soggetto di ottime intenzioni, 
tutto portato al bene; appassionatissimamente procura 
che il re sia venerato, stimato e prontamente ubbidito.</p>
<p>Alla sua casa ha un gran concorso; questo deriva non 
solo per gli affari della sua carica, 
per le risposte che egli dà dei memoriali che vengono 
portati a Sua Maestà, ma anco maggiormente perchè 
egli non nell'apparenza ma nell'essenza, sino al tempo 
del mio partire era nel favore e nella grazia del re e 
regina madre, sopra ogni altro 
stimando essi molto il suo parere e consiglio.</p>
<p>Egli è prudentissimo e non per questo lo fa 
apparire, ma piuttosto procura di occultarlo, 
mostrando sempre che tutto provenga dal re, nè 
punto si eleva in alcuna minima apparenza di fasto, 
nelle sue maniere spira sempre la modestia e la 
cortesia.</p>
<p>E quel concorso alla sua casa non lo permetterebbe se 
non fossero gli affari della carica e la necessità 
delle risposte.</p>
<p>Due volte la settimana è maggiore la folla, ed egli 
necessariamente l'acconsente con il 
ricevere e spedire se può tutti; nel resto essendo 
sempre occupatissimo non è sì facile a lui 
l'accesso.</p>
<p>Ascolta però gli ambasciatori e ministri anco negli 
affari stranieri che occorrono e 
sono di qualche considerazione secondo le occasioni, 
promettendo di parlarne al re e di fare quello che 
potrà, dispensandosi per lo più di dare le risposte 
lasciando questa cura a chi ha le 
cose straniere.</p>
<p>Ho procurato con ogni industria di renderlo 
ben disposto verso Vostra Serenità, e conforme le 
congiunture e gli affari del re credo si possa sperare 
di averlo piuttosto favorevole, sebbene coll'occasione 
che le truppe francesi sono 
ritornate da Levante le relazioni non abbiano molto 
favorito il pubblico servizio; non ostante tutta 
la destrezza e pazienza degli Eccellentissimi 
rappresentanti nel tollerare le forme indiscrete di alcuni di quelli che avevano la sopra 
intendenza e direzione delle medesime genti, tenendo 
essi per qualche parentela l'affetto e concetto intero 
presso di lui, ho convenuto con 
le ragioni e con un'intiera desterità andare 
diminuendo il credito ai concetti degli appassionati 
ed a comporre le cose nella forma che è seguita.</p>
<p>Egli ha due figliuoli uno maritato ultimamente nella nipote di Louvois l'altro abate.</p>
<p>Al primo ha ottenuto dal re la sorvivenza della sua 
carica di segretario di Stato, e gliela fa in qualche 
parte presentemente esercitare per suo 
sollievo ed accostumarlo all'impiego, e dargli l'adito 
di esser presso la Maestà Sua e guadagnarsi la regia 
grazia.</p>
<p>Egli non ha il talento del padre ma è giovine 
prudente applicato e ben veduto da Sua Maestà. </p>
<p>Il secondo ancora è guardato con occhio cortese ma 
non gli conferisce il re altre abbadie e beneficii 
ecclesiastici, credo perchè il padre nol voglia per 
ora, affine di non mostrare troppo interesse e 
concitarsi l'odio con la cupidigia di aggrandire 
ed arricchire la sua casa, che però è ricca assai, e 
si può dire di lui quel concetto comune che egli si 
tenghi grande e basso. </p>
<p>Monsieur di Lionne sarà di 50, a questo per 
l'esperienza acquistata presso il Cardinale, e 
negl'impieghi sostenuti in Italia particolarmente a 
Roma, in Germania ed in Spagna restò appoggiata la cura delle cose straniere come ho detto, 
non ostante che alla persona del conte di Brienne per 
la carica sostenuta fosse dovuto tale impiego, che 
però vedendosi privo dell'esercizio, egli lo ha 
ultimamente venduto allo stesso Lionne, onde 
rimane con la detta comprita ben stabilito e fatto 
realmente segretario di Stato delle cose straniere; 
egli è soggetto di valore, di prudenza e che possiede 
intieramente la notizia delle cose di 
Stato ed interessi dei principi esteri a segno che in 
Francia per questa parte non ha pari; è di 
temperamento più caldo dell'altro e portato alle 
vigorose forme di agire. </p>
<p>Negli accidenti che sono accaduti con Roma e con 
Spagna si crede abbia avuto lui la maggior direzione 
ed istillati i modi risoluti di trattare ed 
operare che sono noti, e questo perchè 
conosce lo stato potente nel quale si trova costituito 
il re e quello ben debole nel quale si attrovano di 
presente gli altri, sin 
ora nelle apparenze egli pure non s'è punto elevato. </p>
<p>Ascolta con prontezza li ministri dei principi, tutti 
da lui addrizzandosi per le istanze e risposte degli 
affari stranieri, i quali non ponno produrgli il 
concorso alla sua casa e la folla dell'altro, non 
resta però che egli non sia molto occupato, formando i dispacci andanti, ricevendo i venienti, 
portando sempre tutto al re, assistendo al Consiglio, 
esercitando ora intieramente tutte le funzioni della carica da lui acquistata 
di secretario di Stato. </p>
<p>Quando capitano ministri di principi, a lui 
s'addrizzano e seco trattano, e se portano poi 
negoziati di alleanze, leghe ed altri affari che 
richieggano grande discussione, per la quantità 
e qualità degli articoli del trattato, restano da Sua 
Maestà deputati commissarii che per ordinario sono li 
detti tre ministri, più il cancelliere Brienne ed 
alcun altro, ma al medesimo Lionne 
resta però sempre l'incombenza principale. </p>
<p>Alla caduta di Fouquet egli come suo grande amico, 
corse fortuna di perdere il posto e la grazia del re, 
con il quale poi si giustificò e dichiarò come aveva 
creduto fosse nel regio affetto, che diversamente 
essendo si avrebbe allontanato da lui; egli è intento 
ad accrescere per ogni via possibile il rispetto, la 
grandezza e le aderenze al re, il quale negli ultimi 
successi avendo 
maggiormente conosciuta la sua abilità più lo 
considera e l'aggradisce. </p>
<p>Verso Vostra Serenità non è mal disposto sebbene ho 
potuto comprendere che informazioni pessime e false 
egli abbia avuto da persone molto affezionate; io 
sempre sono andato coltivando il suo animo, ed a buon 
taglio ho procurato disingannarlo e ben imprimerlo, 
particolarmente dell'affetto e stima che 
tengono le Eccellenze Vostre per la sua persona; ha 
diversi figli, due maggiori sebben per anco 
giovinetti; al primo procura da Sua Maestà la 
sorvivenza della sua carica, e l'altro lo ha di 
già per la chiesa destinato, posto in abito e 
convenientemente provveduto.</p>
<p>Nel resto per i beni della moglie ricca assai ha 
fatte le sue fortune che non son poche. </p>
<p>Monsieur di Colbert è poi quello che in effetto 
viene ad essere il terzo ministro di Stato, ed a lui 
vanno nelle prime ed ultime visite gli ambasciatori 
con il sotto introduttore,e trattano egualmente seco come con i predetti due ministri; questo 
sarà d'anni 45 in circa, fu già commesso di 
Tellier, che conosciutolo per uomo d'abilità e tutta 
fedeltà quando il Cardinale ebbe le sue 
disgrazie, e fu la prima volta obbligato a partire, e 
restò lo stesso Tellier a negoziare quel che 
accadeva, non fidandosi questo che li suoi dispacci, 
nè tampoco le risposte passassero per 
li segretarii e ministri del Cardinale, glielo diede 
perchè avesse da tener la cifra, e da scrivere le 
lettere più secrete. </p>
<p>Sua Eminenza che lo conobbe per uomo molto abile gli 
prese affetto e lo volse poi ritenere presso di sè.</p>
<p>Gli diede qualche intendenza della casa e vedendo che 
faceva così bene la sua funzione in poco tempo a lui appoggiò le cariche di molti, e così 
solo con applicazione e frutto raddrizzò le cose a 
segno che gli fece conoscere la sua ammirabile 
applicazione e direzione che ha poi obbligato il Cardinale nella conoscenza della sua 
integrità nel suo servizio a dargli modo in altro di 
far delle fortune, molte avendone acquistate; in oltre 
nel concetto di abilità e fedeltà tanto 
lo ha accreditato con le sue assicuranze al re, che lo 
ha poi elevato al posto che gode, e che in effetto 
merita che resti a lui solo appoggiato tutto quello 
che riguarda le finanze, i redditi e 
le spese regie, dirigendo tutto con incredibile 
economia anche nelle cose più picciole, con tanta 
fedeltà ed applicazione che non si può dir più: non 
prendendo alcun altro immaginabile divertimento che l'opera indefessa, nè passione di 
affetto, di sangue, d'interesse, d'ambizione o di 
vanità punto distornandolo dal servizio di Sua 
Maestà per il quale non cura il disgusto di chi 
si sia, nè di acquistarsi l'odio di tutti.</p>
<p>Imputano però a lui mentre non lo credono propenso 
alla prodigalità, che abbia impressa alla Maestà Sua 
la riserva e suggeritegli le forme con che si 
fa agire la Camera di giustizia per rivedere contro 
tutti le amministrazioni passate, e che per suo 
consiglio continuino le imposizioni e gli 
aggravi ai sudditi nel modo stesso, anzi ora in 
qualche cosa con aumento di quello che si praticava 
nel tempo della guerra.</p>
<p>Le taglie però si sono di cinque milioni in circa 
diminuite, ma essendo ancora sì grandi i pesi dei 
popoli tampoco lo credono restando per detta somma in 
tutto il regno insensibile a ciaschedun il sollievo. </p>
<p>Il re per il grande servizio che presta, lo ama molto 
conoscendo che di tanto gli risparmia le spese, gli 
accresce le rendite e l'erario, e con li conti e note 
distinte tutto fa passare 
per la sua regia conoscenza, il che lo avanza sempre 
più nei gradi del merito, e sebbene non ha la carica 
di sopra intendente perchè Sua Maestà la tien ora in 
se stesso, ad ogni modo gode tutto il maggior potere, e più che se avesse tal 
qualità, mentre è solo, nè vi son altri tesorieri 
che maneggino, e dispone lui di tutte le finanze, 
sebbene non abusando della regia grazia 
a Sua Maestà fa veder tutto per esser anche di ogni 
cosa in sicuro, rendendosi così più esente dalle 
molestie, addrizzando tutto al re e coprendosi con il 
di lui comando. </p>
<p>Restando il detto ministro in tal carica la Maestà 
Sua gli darà delle ricompense tali per lui e 
figliuoli che infine saranno ben grandi li suoi 
vantaggi.</p>
<p>Oltre di che si è posto in istato di 
tutta sicurezza con quelle fortune che in vita del fu 
signor Cardinale ha egli acquistato; benchè i 
discendenti di Fouquet per vendetta credendolo 
l'autore delle sue rovine non hanno ommesso di tirargli tutte le saette che hanno potuto, ma 
senza frutto, anzi come colpito avessero uno scoglio 
d'acciajo non hanno fatto impressione, ma le punte si 
sono piuttosto rivolte 
contro quelli che l'hanno vibrate, ed è andato tanto 
ben avazandosi nell'animo del re che anche nelle altre 
materie di Stato egli vi entra, e ne ha notizia.</p>
<p>Gli ambasciatori e ministri dei principi conforme le 
occasioni gli parlano dei loro affari; lui 
però non se ne incarica come gli altri fuor che nelle 
materie di danaro e finanze.</p>
<p>Egli ha diversi figliuoli, i quali sono di tenera 
età e molto giovinetti. </p>
<p>Alla sua casa ogni sorte di persone fanno la corte 
più assai di quello che vorrebbe, se ne difende non 
essendo punto vano, e poi perchè ognuno 
pretende da lui denari.</p>
<p>Alcun giorno però della settimana egli lo deputa ad 
ascoltare e spedire tutti quelli che può; le altre 
giornate scansa tali molestie che l'inquieterebbero, e divertirebbero intieramente 
dall'opera e dagli affari importanti.</p>
<p>Il suo natural è ritenuto, e ciò fa creder ad 
alcuni che egli sia superbo, ma in fatti non è tale, 
nè punto nel fasto lui tampoco si è allevato.</p>
<p>Invigila a tutto ciò che può esser d'avantaggio al 
re e di utilità alla Francia.</p>
<p>Riconoscendo però esser tra le cose più essenziali 
il facilitare la confluenza del 
traffico e del commercio ha fatto che Sua Maestà 
dichiari porto franco Duncherque.</p>
<p>Favorisce e sostenta l'introduzione ai 
vascelli francesi per eccitare i nazionali al negozio, 
essendosi aggravate per ciò già di certa imposizione 
considerabile le navi straniere.</p>
<p>Ha introdotto il traffico in Isvezia e Danimarca, 
inviati abitanti nella nuova Francia con ogni genere 
di provvigione.</p>
<p>Rinnovato con una compagnia il negozio che si era 
lasciato perdere al Bastione, luogo situato in 
Barberia, altre volte posseduto ed abbandonato dai 
Francesi, sopra il quale il duca di Guisa ha 
pretensione, ed ultimamente ha fatti partire alcuni 
vascelli per le Indie a causa d'introdurre colà il 
commercio, cercando di far unioni e compagnie di 
negozio, sperando che da questi abbia a risultarne 
infiniti vantaggi, la grandezza maggiore del re e del 
regno.</p>
<p>Io ho sempre procurato di renderlo coltivato e ben 
disposto verso le Eccellenze Vostre, e lo sborso 
fattomi alla partenza, di 143.700 franchi che 
trasmisi a Vostra Serenità, che conseguì in soccorso 
della patria fu una marca della disposizione di questo 
e degli altri due ministri 
verso l'Eccellenze Vostre e di bontà anche verso di 
me, ardirò dirlo, per la riserva e ristrettezza 
incredibile con la quale ora si spende il regio dinaro 
a quella corte anco nelle più 
necessarie occorrenze. </p>
<p>La milizia che al mio partire poteva avere il re 
erano tutte genti brave ed il fiore scielto delle 
grandi armate sbandate rilevavano a circa 
venticinquemille fanti compresi novemille 
delle sue guardie tra Svizzeri e Francesi; si parlava 
di voler accrescere a questo numero 160 compagnie.</p>
<p>Anco quelle di cavalleria discorreva 
d'aumentarle, ed erano allora in piedi 150 Cornette, 
che potevano rilevare circa 5.500 cavalli effettivi 
non compresi altri 1.400 della sua guardia che 
consistono in 300
gentiluomini e vecchi ufficiali chiamati gran 
moschettieri che si sono nuovamente montati; 
vi sono poi 200 cavalli leggieri altrettanti di gente d'armi, e le guardie del corpo 
oltre una nuova compagnia di cavalli che al mio 
partire si formava per il Delfino.</p>
<p>Ma è da sapersi che sempre che il re voglia, può 
in un momento aumentare il numero delle sue truppe 
bastando solo che si senta il suono del tamburo. </p>
<p>A chi superficialmente considera può parere sia un 
grande esercito questo che il re in tempo di pace 
tiene in piedi, ma in essenza riflettendo si trova 
esser necessario non solo per conservare il fiore 
delle più scelte milizie, per il freno dei 
sudditi, e per la propria guardia, ma per i presidii 
di tante piazze che Sua Maestà provvede, avendosi ora 
con sopraffina prudenza fatto veramente padrone delle 
sue proprie fortezze, delle quali non lui ma li 
governatori erano in effetto i signori e dispositori, perchè i soldati ed ufficiali venivano da 
loro posti nella guarnigione e pagati, stante che si 
contribuiva dal re ai medesimi governatori le paghe 
considerabili, che chiamavano morte, 
ed in effetto per la maggior parte erano tali.</p>
<p>Così Sua Maestà ha levato il profitto e le piazze 
di mano, ed assegnato loro un'annua moderata 
provvigione e stipendio, e posti i presidii tutti 
della sua gente predetta che fa lui ora con 
puntualità di tempo in tempo pagare; cosa che rileva 
molto dinaro e non si praticava 
per il passato, perchè stavano le truppe nei 
quartieri d'inverno, onde in questa forma ha fatti 
più colpi, ed un'opera delle maggiori per la sua 
grandezza che potesse fare, mentre in tempo di guerra 
o di pace non possono i governatori tener per 
loro, nè per li principi interni o esterni le piazze 
come hanno fatto per il passato con proprio grande 
profitto e regio pregiudizio.</p>
<p>Oltre di dette truppe che all'uso di Francia hanno 
quantità grande di ufficiali, ve ne sono in numero 
considerabile di quei riformati ai quali fa 
somministrare un mediocre annuo assegnamento 
permettendogli di stare alle loro case 
coll'obbligo di stare ad ogni occorrenza sempre 
pronti. </p>
<p>Non si può però dire se non con istupore che negli 
anni andati in una campagna abbia avuto in piede sette 
armate considerabili la corona, cioè una marittima e 
sei terrestri, le quali in 
un tempo stesso sussisterono in più parti. </p>
<p>Non devo con tutto ciò lasciare di riferire che con 
quanta facilità il re può unire truppe, con 
altrettanta si sbandano quando convengono esporsi a 
dei lunghi viaggi od a disagi, non amandosi dalla 
nazione nè questi, nè le lunghezze, stancandosi 
facilmente, volendo ritornare in Francia, e sortendo 
fuori della militare disciplina si pongono a 
libertinaggio che li fa sbandare e distruggere. </p>
<p>Quanto all'armata marittima dirò che le cose del 
mare dal Cardinale erano state quasi che affatto 
abbandonate a causa del vivo, effettivo, mensuale 
dispendio che portano le armate navali.</p>
<p>Ora Sua Maestà ritiene sopra l'occhio come una cosa 
della quale conosce l'importanza, e perciò di 
continuo si van fabbricando, sebben lentamente; nuovi 
vascelli, ed accomodando i corpi dei vecchi.</p>
<p>Ha fatto armare otto galere, ed unite con la 
squadra dei vascelli sotto il duca di Beaufòrt; e 
monsieur di Saint-Paul, questo esperimentato marinajo 
e quello grande ammiraglio per la sopravvivenza della 
carica ch'egli tiene del duca di Vendòme suo padre.</p>
<p>Contro i corsari però poco profitto fanno perchè 
sono i loro vascelli lesti alla vela, e tardi al moto 
quelli del re, sebbene alcuni di più leggieri ne ha 
fatto costruire. </p>
<p>Con gran facilità potrà all'occasioni sempre la 
Maestà Sua armare buon numero di vascelli proprii 
avendo la marinerezza abbondante, ed occorrendo 
accresca legni in Olanda per compreda, o con 
privilegio pronto avrà il comodo per provvederne 
quanti vorrà; all'incontro le galere difficilmente 
potrà accrescerle al numero considerabile che 
desidera, mentre tengono i suoi sudditi una somma 
avversione al remo, e per ciò la Maestà Sua da Malta 
e dagli altri procura avere dei remiganti. </p>
<p>Perciò poi che riguarda il regio erario non fu mai 
più copioso di mancanze e di necessità di quello che 
è stato nella passata guerra sino alla morte 
del fu Cardinale, ed alla prigionia 
di Fouquet ultimo sopraintendente delle finanze, non 
ostante 
che queste fossero di tanto aumentate da quello che 
furono nei tempi scorsi dei passati re, mentre sotto 
il presente hanno reso più di cento trenta milioni di 
franchi all'anno; somma immensa, incredibile ma vera, 
e più volte confermata a Vostre Eccellenze per i molti incontri avuti dai suoi ministri; 
è però vero, che lo sforzo di tali rendite consiste 
nelle taglie delle quali essendo esente la nobiltà, e 
cadendo le stesse solo sopra la plebe con aggravio sì 
grande e per sì lungo tempo dal regno sofferto, si 
trovano le provincie assai distrutte per la povertà 
delle minute genti nella quale sono stati costituiti 
non meno 
dall'eccedente aggravio delle taglie stesse che 
dall'avidità dei partitanti a' quali erano assegnate 
e maggiormente dall'ingordigia dei ministri che 
servivano per le riscossioni.</p>
<p>Ora però dal re si è per la maggior parte rimediato 
al detto aggravio, che ricevevano i sudditi delle 
estorsioni degli uffiziali, che face-
vano l'esazione. </p>
<p>Di presente si applica Sua Maestà a rimettere le 
dette finanze ch'erano assai sconcertate, a riunire 
tutte le sue <hi rend="italic">domene</hi>, ed a porre le spese nella 
maggior regola; così ad unire quantità grande, e 
considerabile di denaro, ed a mio credere il primo disegno delle finanze e <hi rend="italic">domene</hi> predette l'avrà 
in poco più di un anno perfezionato con grande 
aumento dei redditi.</p>
<p>E quanto al secondo di ammassare denari non si può 
formare certo giudizio sino a qual tempo si 
estenderà, mentre non sempre, anzi rare volte ha 
limite la volontà che si può ridurre ad inclinazione e genio d'unire tesori, i quali mai possino 
esser bastanti per contentare la brama d'averne di 
più; tuttavia per mio debole senso, credo che il re 
non lo faccia per avarizia, nè sia per farlo per 
avidità ma che solo sin ad una certa somma ben copiosa si sarà prefisso vorrà unirlo con mira, ed 
oggetto di non avere in occasione d'alcun accidente 
bisogno di denaro e necessità di sconcertare le buone 
regole, e disfar le <hi rend="italic">domene</hi> con partiti tanto 
pregiudiziali quanto è succeduto per il passato.</p>
<p>Che di già abbi uniti diversi milioni in Vincennes 
è cosa certa, quanti sieno non si può saperlo, 
ma bensì che sono in buon numero, 
e che in poco tempo saranno in quantità grande, e 
molto può accrescerli in un sol giorno con accordare 
in denari il perdono, e l'aggiustamento di quei 
finanzieri ed altri sottoposti alla 
Camera di giustizia i quali a questo effetto 
dovrebbero gran somma d'oro.</p>
<p>Egli si ridurrà presto in istato di poter occorrendo fare la guerra con le sole sue rendite stante la 
quantità delle medesime ed il buon ordine nelle spese 
e potrà sostenerla per quanti anni occorresse senza 
incomodo nè scontento, e se anche nella guerra 
medesima accadesse alcuna urgenza estraordinaria per non impegnare le rendite, nè aggravare i 
sudditi potrà valersi d'alcuna parte del denaro 
raccolto onde ora per questa causa continuano le 
solite imposizioni, le quali però non gli conciliano 
tutto l'affetto, parendo a' popoli che dovrebbero 
essere sollevati, mentre si gode la pace; dicono 
desiderare la guerra perchè almeno in quel disordine 
avevano maggiore il guadagno mentre nel torbido molti 
pescano d'avvantaggio e poi 
spendono; ma nella quiete presente e nella riserva di 
Sua Maestà ad ognuno mancano i profitti ed il denaro, 
nè tutti potendo restringersi nelle grosse spese alle 
quali convengono soccombere, ed i grandi più degli 
altri per questa causa afflitti si trovano.</p>
<p>Sua Maestà però quanto ai correnti ordinarii 
stipendii ora con regola a suoi tempi li fa da Colbert 
tutti prontamente pagare, ed egli con buona regola ed 
esatta puntualità li eseguisce; ciò però non basta 
mancando gli straordinarii donativi della corte.</p>
<p>Ridotte che saranno le cose al termine si è 
deliberata la Maestà Sua, essendo di naturale 
generosa, si può credere sua intenzione sia di 
sollevare i popoli dalle taglie ed imposizioni, 
e far conoscere a tutti con beneficii e regali la sua 
prodigalità; ei potrà farlo facilmente perchè dopo 
ammassati i tesori che va unendo con il diminuire le 
imposizioni e le taglie, respireranno 
i popoli nella fertilità del paese e nella felicità 
della pace, e Sua Maestà ad ogni modo abbonderà di 
denaro perchè le regie rendite che ascendevano a più di centoventi milioni di 
franchi, e consistevano la metà in circa delle taglie 
ed in egual somma in quelle de' dazii del vino ed 
altro, che chiamano <foreign lang="fra">les edes</foreign>, nelle dogane 
per le gabelle del sale, nei convogli di Bordeaux, ed 
altri dritti, oltre i donativi della assemblea, del 
clero, e quelli che fanno di tempo in tempo alcune 
provincie alla Maestà Sua, la 
quale operando generosamente in sollievo de' suoi 
popoli e sudditi diminuisce la taglia dei sessanta 
milioni a soli venticinque.</p>
<p>Così se le altre rendite le riducesse alla metà gli 
resterebbero cinquantacinque milioni di franchi 
d'annua rendita che detratte le spese, le quali nel 
tempo presente di pace potranno ascendere per il 
mantenimento del re, regine, delle regie case, 
per il pagamento dei reggimenti ed altre compagnie 
delle guardie e tutte le altre milizie del regno 
compreso le pensioni, regali ed altre spese ordinarie 
ed estraordinarie anche di fabbriche, meno di trenta milioni di franchi, onde dopo di 
aver di tanto diminuito ai popoli le imposizioni, 
potrebbero sopravanzare al re ogni anno venticinque o 
per lo meno venti milioni di franchi, e però come, ho 
detto, in poco tempo gran quantità d'oro 
nella pace potrà ammassare, oltre quel molto che ha 
di già posto da parte. </p>
<p>Che per ora possino nascere rivolte nel regno non 
ostante che i popoli sieno poco contenti come ho detto 
per li grossi aggravii che continuano a pagare, non è 
credibile, perchè non vi 
sono di presente soggetti grandi, che siano per farsi 
capi, essendo il re regnante d'età virile, con il 
governo in se stesso, e con la forza, oltre che da' 
sudditi è riconosciuto d'animo fermo e costante, e per questo ad ogni cenno rimane da essi 
puntualmente e ciecamente ubbidito, e di ciò si è 
posto così bene in possesso, che non vi sono più nè 
parlamenti, nè altri che ardiscano d'opporsi alla sua inclinazione, nonchè alla sua volontà 
e comando. </p>
<p>Quanto poi, che sia di presente per abbracciare 
alcuna guerra fuor che violentato e per necessità, 
non si può con fondamento dirlo, ma anzi discorrendo 
con la ragione, pare non sia per 
farlo perchè questo succedendo sì tosto, si 
confonderebbe la regola delle finanze, i disegni 
accennati di ben stabilire, e li potrebbe sconvolgere 
la quiete interna. </p>
<p>Oltre di che non è credibile i ministri a questo lo 
consigliassero, quando l'occasione non fosse tanto 
potente, non complendo loro, perchè questa 
potrebbe alterare lo stato della propria fortuna che in pace è grande, nè alcuno può 
contendergliela, ma nel tempo della guerra resterebbe 
per varj riguardi a molti accidenti esposta. </p>
<p>Se questa forma di governo sarà durabile nella 
incostanza degli esempi passati della corte di Francia 
è assai incerto il poterlo assicurare; io però dirò 
credere che continuerà per molte 
cause, e particolarmente per la fermezza del re nelle 
sue azioni, per il piacere ch'egli prende sempre più 
nell'agire, e perchè i ministri camminano di 
concerto, sapendo nella loro unione restar fondata la propria fortuna, e non esser l'uno per 
poter escludere gli altri.</p>
<p>Tellier e Colbert, non so dopo la mia partenza, ma a mio tempo erano certamente unitissimi; questi 
essendo creature del primo, e tutti due conoscendo poi 
l'abilità di Lionne negli affari stranieri, e che non 
può lui fargli fortuna, 
non cercano di pregiudicarlo, nè lo stesso Lionne 
tampoco d'inquietare loro; le cose passavano con 
ottimo concerto e con intiero servizio del re e del 
regno, non vi essendo cabale, nè partiti tra essi nè 
d'altri per batterli. </p>
<p>Quanto poi che la pace si vogli conservare per sempre 
non è credibile perchè il re è di spirito marziale 
e guerriero; i capi, i soldati ed i popoli medesimi 
desiderando la guerra, essendo accostumati alla 
medesima come al proprio alimento.</p>
<p>Oltre di ciò non vorrà Sua Maestà che nell'ozio e 
nella lunga quiete perdino le sue milizie e la nazione 
quella bravura che l'impiego lungo dell'armi ha loro 
donato. </p>
<p>Se le congiunture non fanno mutar pensieri questi 
erano tutti volti al tirar le linee al centro di 
quella ben grande occasione che sarà per accadere 
colla morte che si crede vicina del re di 
Spagna, ch'essendo incerto se avrà più vita del 
principino, e se questo sopravivendo possa arrivare 
all'età ed alla successione; perciò non sarebbe 
difficile in tal caso, che nella Fiandra tutta, 
nel resto della Borgogna, nel Milanese, nel regno di 
Napoli, od in altro luogo di ragione della corona di 
Spagna possa a titolo di tutela nel secondo caso, e di 
diritto nel primo, pretendere di porvi il piede il re 
di Francia. </p>
<p>Quanto a leghe ed unioni della Maestà Sua con 
altri principi dirò, che i mezzi principali e più 
validi che hanno servito ad aggrandire la Francia, e 
ad abbattere la potenza degli Austriaci sono state le unioni coi nemici tutti della casa 
d'Austria che furono fatte da Luigi tredicesimo, per 
opera e consiglio del cardinal di Richelieu, seguitati 
ed eseguiti anco poi dal cardinal Mazarini, onde il re presente ben conoscendo quanto ciò 
importi, è andato formando e stringendo leghe, 
coltivando amicizie, rinnovando alleanze con molti 
principi, parte per averli all'occorrenza seco uniti, 
e gli altri per non esperimentarli contrarii. </p>
<p>Parlerò in primo luogo del pontefice che sebbene 
come Alessandro settimo, non teneva tutta la stima in 
Francia perchè l'essersi sempre mostrato avverso al 
cardinal Mazarini non gliela aveva consigliata, ad 
ogni modo il re dopo la morte dell'Eminenza Sua volle fare cospicuamente apparire la propria 
venerazione alla Santa Sede, con la nominazione e 
spedizione d'un estraordinario e primo suo 
ambasciatore a' piedi della Santità 
Sua, la qual anche per molti riguardi voleva renderlo 
ben disposto verso la corona, ma perchè spesse volte 
porta la fatalità successi ben diversi 
dell'intenzione, da ciò ne sono derivati effetti ed accidenti tanto contrarii, che hanno prodotti 
gli accaduti successi della corte di Francia con 
quella di Roma; per l'aggiustamento de' quali io sino 
da' primi avvisi del fatto dei Corsi, e sempre con 
tutto fervore m'impiegai; e perchè il signor duca di 
Crequy a principio desiderò che il signor cardinale 
Imperiale per castigo fosse rimosso dal governo di 
Roma, e che dopo molte difficoltà questo gli fu 
accordato, e poi per non mostrare che venisse levato 
egli ne fece la rinuncia: Sua Maestà 
maggiormente si esacerbò, e non la pigliò per 
soddisfazione, ma anzi per una nuova offesa, come pure 
per un atto di sprezzo ricevè che il pontefice subito 
gli avesse in appresso conferita la legazione della 
Romagna, dicendo che invece di castigare 
si era voluto premiare lo stesso signor Cardinale; per 
ciò pretese di voler maggiori soddisfazioni e 
dichiarazioni contro l'Eminenza Sua, onde mentre non 
potè allora conseguirle, richiamò in Francia il 
detto signor duca di Crequy, e fece partire dallo stato Ecclesiastico monsieur di Burlemont 
auditore di Rota francese, acciò con il restar 
interrotto ogni filo di negozio rimanesse la corte di 
Roma con apprensione maggiore, ed in effetto così fu, perchè mentre io con non intermesse 
diligenze de' miei ufficii avevo finalmente aperto 
qualche adito a nuovi trattati d'aggiustamento, 
d'improvviso capitò a Parigi corriero del signor cardinale d'Aragona drizzato al signor Iturietta 
ministro di Spagna con lettere per lui e 
dell'Eccellentissimo Basadonna per me, ed unitamente 
con esse ricevessimo la dichiarazione del pontefice, 
ed i poteri che ci fece da essi trasmettere, i 
quali consistevano che se il fine del re di venire con 
l'armi in Italia fosse Castro o Comacchio, Sua 
Santità permetterebbe che si trattasse per un 
conveniente aggiustamento anco sopra questo 
per pubblica quiete; replicando che se il fine fosse 
Castro o Comacchio il detto ministro di Spagna ed io 
prendessimo sopra di noi che se gli darebbe 
soddisfazione conveniente, facendo anche istanza 
acciò concertassimo che fosse ricevuto in Francia 
un suo plenipotenziario per la conclusione 
dell'aggiustamento. </p>
<p>Pertanto principiassimo a maneggiar l'affare con 
tutto il vantaggio possibile del negozio, ma la nostra 
riserva d'alquanti giorni nel discendere al pieno del 
potere predetto ci fece correr rischio di perdere la 
confidenza e credito presso il cristianissimo, mentre 
scuoprissimo che gli era noto il contento del nostro 
potere, perchè il pontefice con il predetto corriero 
dall'ambasciatore di Malta, con forma ben difficile da 
poter comprendere, 
nonchè da negoziare, aveva fatto trasmettere a Parigi 
al commendatore di Sovrè vecchio cortigiano, antico 
servitore del re e zio del duca di Crequy copia della 
detta dichiarazione e poteri inviatici, che in vece 
d'essere le più secrete ed a noi soli 
trasmesse furono subito palesi, mentre Sovrè li 
portò a Sua Maestà, alla quale pareva poi strano che 
non gli esibissimo prontamente ciò che Sua Santità 
offriva e ci ricercava di fare, e se ne avrebbe 
aggravato il re, se non gli fosse stata nota la mia 
buona volontà per il bene, esperimentata anche nei 
passati disgusti con la Spagna per il successo di 
Londra.</p>
<p>Si dichiarò perciò la Maestà Sua che il suo solo 
fine di mandare le truppe in Italia era per 
risarcire la sua riputazione, col rimettere nel possesso di Castro, e delle Valli di Comacchio i duchi di 
Parma e Modena, e che se prontamente non riceveva 
sicure ed aggiustate esibizioni, non avrebbe più 
voluto negozio, ma fatta continuare verso Italia la 
marcia alle sue truppe e solo con le armi 
fattosi rendere ragione; onde per caso di necessità 
dopo le dette riserve, consigliati dalla prudenza per 
non incorrere nella mala soddisfazione di Roma, nel 
disgusto della Francia e nel biasimo di tutto il 
mondo, fossimo obbligati d'accordargli le 
dette esibizioni del Pontefice nella stessa forma, e 
con le medesime parole per appunto, senza eccedere 
nemmeno d'una sillaba i poteri e le dichiarazioni di 
Sua Santità, la quale mentre le aveva fatte 
trasmetter in copia al detto Sovrè, ben comprendessimo l'avesse fatto non ad altro fine che per obbligar 
noi a non ricusare di averle, nè a poter negare 
d'offerirle.</p>
<p>Tutto ciò non ostante io prima di eseguirlo volli 
con somma circospezione cautelare la detta esibizione 
per quello che avesse potuto riguardare la Serenità Vostra e la persona mia, con 
chiedere ed ottenere una promessa in iscritto che mi 
fece fare il re, la quale contiene queste precise 
parole.</p>
<p>Che se in ogni caso, dalla corte di Roma non si 
avesse adempito alla detta offerta e dichiarazione, non per questo la Maestà Sua avrebbe preteso dal 
ministro della Repubblica l'esecuzione, che egli 
sapeva non voler io rendermi garante nè manutentore 
delle promesse di Roma, nelle quali solo per il bene 
della pace mi ero interposto. </p>
<p>Fu però da noi fatta sospendere ta marcia delle 
truppe, stabilita l'andata di monsignor Rasponi e di 
monsieur di Crequy a Lionne, ed in tale forma restò 
ubbidito il pontefice, servito il re, e tutto senza 
impegno di mediatori, come distintamente appare dalle 
scritture autentiche, le quali presentai dopo il mio 
ritorno in patria alla Serenità Vostra, e 
meritano d'essere custodite, perchè serviranno di 
notizia certa della novità anco nei tempi avvenire.</p>
<p>E perchè il ministro di Spagna non ebbe tanta 
previdenza di chiedere al re una tale cautela, 
considerai che ottenendola io solo per me sarebbe 
stato in un certo modo mancare alla vera sincerità 
nella mediazione unita con il Cattolico, per 
ciò procurai di far includere dal Cristianissimo in 
detta Scrittura anche il ministro di Spagna, il che con somma difficoltà conseguii a 
condizione però di non comunicarlo allo stesso, 
perchè dubitò il re che egli avendone notizia la 
lasciasse penetrare a Roma, e che questo diminuisse il valore a detta offerta del pontefice, il 
quale ratificò in iscritto l'operato da noi, e spedì 
in conformità del concerto monsignor Rasponi a Lione, 
che ivi giunto e ben trattato da Crequy, 
mentre oltre la qualità di plenipotenziario volse 
vestire ed assumere il titolo di Nunzio estraordinario 
a Principi Cristiani, il 
re non volse permettergli con tale carattere il 
soggiorno in Francia, dicendo che non poteva dopo 
licenziato un Nunzio ammetterne un altro se non 
seguito l'aggiustamento, e però fu da me concertato 
che si trasportasse il Congresso al Ponte Buonvicino, ove io pure in obbedienza de' pubblici comandi 
mi portai, e mentre ivi si pigliò per mano i 
trattati, mi avvidi nell'affare di Castro che detto 
monsignor Rasponi mancava dei poteri corrispondenti al 
desiderio della Francia e che il signor duca di Crequy 
voleva da questo punto principiare il negozio; perciò 
procurai e dopo molti dibattimenti ottenni che questo 
fosse lasciato per ultimo, e così mi riuscì e fu 
molto conferente, perchè nei punti di Comacchio ed 
altro quasi intieramente tutto s'aggiustò.</p>
<p>Pigliato poi lo stesso di Castro, mentre disse 
il detto prelato che il pontefice voleva soddisfare 
anco in questo la Maestà Sua, ma che s'intendeva 
entro i termini della ragione e giustizia, ed esibì 
che dal re o dal duca si sciegliesse in Roma 
un Tribunale acciò fosse in Roma giudicata la 
materia, ed insistendo Crequy di voler a dirittura 
dalla Santità la disincamerazione di Castro, e 
l'abilità alla casa Farnese di ricuperarlo entro il termine di otto anni, non si potè in ciò 
convenirli e porli d'accordo; però fu sopra questo 
rotto il trattato e disciolto il Congresso, onde il 
Cristianissimo fece poi passare alcuna parte 
delle sue truppe in questa Provincia che acquartierate 
negli Stati di Parma e Modena, avendo rinnovata 
l'apprensione ed il timore nello Stato Ecclesiastico, 
ultimamente il pontefice (come è 
noto) è divenuto alla disincamerazione di Castro, 
dacchè poi con la ratificazione del concertato 
al Ponte Buonvicino ed altro, ne 
è provenuto il bramato aggiustamento. </p>
<p>Pertanto mi restringerò solo a rappresentare che 
mentre l'origine dei disconci di Roma fu prodotta 
dall'accidente, così poteva al suo nascere restare 
facilmente il tutto aggiustato e sopito, il che col 
progresso si è andato sempre più difficoltando a 
segno che la lunghezza del suo tempo ha dato soggetto 
di fare i passi noti; essendo massima dei regi 
ministri che consista la prudenza nel sapere dai mali 
accidenti cogliere vantaggi al servizio del proprio padrone, come pretendono sia seguito 
con gli Spagnuoli per il successo di Londra; perciò 
anche da quello di Roma hanno voluto coglier frutti 
vantaggiosi agl'interessi del re, non meno che alla 
loro particolar reputazione. </p>
<p>E perchè l'eccellentissimo signor cavalier 
procurator Basadonna sostenendo l'ambasciata di Roma 
con tanta sua gloria e vantaggio del servigio della 
Cristianità e della Patria, nei gravi e spinosi 
maneggi dei detti molestissimi dispareri della 
corte di Francia con quella di Roma ha con somma sua 
gloria tanto travagliato e con la sua opera ridotte le 
cose sì vicine all'intiera conclusione 
dell'aggiustamento, e sempre ha riportato 
le commendazioni e gli applausi in tutte due le stesse 
corti, pertanto in ciò che riguarda quella di Francia 
devo dire a Vostre Eccellenze che le loro Maestà ed i 
Ministri, oltre che meco hanno fatto più volte piene 
dichiarazioni, come a suo tempo ne 
scrissi; anche al partir mio il re, mi espresse il suo 
sommo aggradimento e soddisfazione, e m'incaricò di 
renderne piene grazie in suo nome alla Serenità 
Vostra, come pure dell'operato della somma virtù e zelo dell'eccellentissimo 
signor ambasciator Cornaro in Madrid per questo affare 
e per quello del successo di Londra.</p>
<p>Io però l'eseguisco di presente ma con la 
solita imperfezione mia che non corrisponde 
nell'esplicazione al debito dell'incarico nè 
all'infinito merito delle eccellenze loro. </p>
<p>Seguitando poi a rappresentare le unioni e 
corrispondenze di quella corte con altri principi, 
circa l'imperatore dirò tenersegli dalla Francia 
sempre fisso l'occhio, ben vedendo che principalmente da quella parte potrebbe avere le 
più forti opposizioni a' suoi disegni, come è 
accaduto nella passata guerra con la Spagna; per 
questo con Sua Maestà Cesarea non ostante che 
dal sommo zelo dell'eccellentissimo signor cavalier 
procurator Nani, dal signor ambasciator di Spagna e da 
me si abbia tanto travagliato in Francia e 
dall'eccellentissimo signor cavalier 
Molin in Germania, ove con tanta virtù e lustro 
sosteneva quell'ambasciata s'operasse per rimettere 
tra dette due corti e principi la corrispondenza, e 
che ciò si abbia infine dopo molte fatiche conseguito 
con lettere dei medesimi principi scrittesi 
scambievolmente di loro proprio pugno, porta tuttavia 
l'interesse del Cristianissimo di non poter aver seco 
verun'unione, perciò sono molti anni che prevedendolo 
unico scontro della sua potenza se gli sono inferiti danni e pregiudizii 
infiniti coll'assistere nella guerra i Svedesi, col 
fomentare i principi malcontenti d'Alemagna, con 
separare in certo modo i medesimi e parte degli 
elettori, nel fare la lega del Reno, e sino con aver 
procurato d'impedirgli la consecuzione della corona 
imperiale.</p>
<p>Insomma si è tentato d'attraversargli ogni grandezza 
e fortuna, che di presente tanto meno se gli 
procurerà, mentre si considera Cesare non solo come 
per l'unico scontro del re, ma che essendo di casa d'Austria, e sposo della principessa 
figlia del re Cattolico, in ogni caso pretenderebbe 
essere il privilegiato e successore degli Stati, e ben 
si sa lo stesso re di Spagna vorrebbe 
per ciò avvantaggiarlo quanto più potesse.</p>
<p>Oltrechè con Ispagna la Francia sarà sempre di 
genio, d'affetto e d'interessi diversi.</p>
<p>Anche in questa pace con quella corona non vi è che 
delle gelosie, dei sospetti e delle ombre perpetue; 
tutto però si considera e diligentemente si osserva 
da' Francesi, i quali attendono che il Cattolico con 
il terminare della vita e degli anni 
doni loro favorevoli le aperture di far i detti 
acquisti, e di recidere con l'armi tutte le rinuncie 
fatte dall'Infanta ora regina, le quali si pretendono 
cadute e di niun valore, e maggiormente 
stante l'articolo del trattato nel punto della dote 
non pagatasi al Cristianissimo nei tempi prefissi, nè 
dopo avendo egli esborsato il dinaro che gli fu 
promesso per costituzione della dote stessa, la 
quale parmi per detta causa ora non si vorrebbe 
ricevere se ben gli Spagnuoli avessero pronto il 
contante. </p>
<p>Che i Francesi abbiano mosse le armi Ottomane contro 
Sua Maestà Cesarea ne corse la voce, dirò però come 
d'altre parti si è avuto alcun rincontro che dal 
Portogallo col mezzo dell'ambasciatore d'Inghilterra si sia procurato alla Porta la 
rottura stessa del gran sigillo con l'imperatore, e 
l'invasione de' suoi Stati per divertire i propri 
pericoli col levare agli Spagnuoli l'assistenza di Cesare anzi con obbligar il Cattolico invece 
di ricevere a somministrare soccorsi, e di tal modo 
rendersi esenti i Portoghesi da ogni pericolo, e che 
in ciò i Francesi abbiano 
contribuito il consiglio per il proprio interesse, 
mentre loro molto comple veder l'imperatore impegnato 
coi Turchi, per non averlo libero ad attraversare i 
loro disegni e ad impedire i progressi quando accada la morte del re di Spagna. </p>
<p>Con il re d'Inghilterra la Francia tiene 
industriosamente nudrita la miglior corrispondenza e 
più che mai dopo il trattato noto per il quale con 
l'esborso di tanto oro fu fatto dal Cristianissimo il 
predetto acquisto importante di Duncherque.</p>
<p>La regina madre d'Inghilterra e madama moglie del 
duca d'Orleans sorella dello stesso re Carlo procurano 
tenerlo ben disposto verso la Francia, della quale 
restò tanto scontento nei suoi 
passati travagli.</p>
<p>Perciò si vede che non ha intieramente perduta 
l'inclinazione per Spagna, anzi che apparisce voglia 
con quella corona rinnovare l'amicizia, mentre vi 
manda un ambasciatore, e si può anco credere con mira 
particolare d'aggiustare il Portogallo. </p>
<p>Con Polonia si tengono strette le pratiche; la regina 
Maria però essendo francese procura d'attirare allo 
stesso partito tutte quelle creature sue, che può ed 
ora v'ha, oltre l'inclinazione, congiunto doppiamente l'interesse, come ho 
detto, mentre la nipote sua, figlia della sorella 
principessa Palatina è stata collocata in matrimonio 
col duca d'Enghien, onde prima e 
dopo della morte del re Casimiro si farà l'ultimo 
sforzo della stessa regina per farlo destinare dal 
regno successore della corona, sebbene l'oggetto 
interno del Cristianissimo e de' ministri 
potrebbe esser forse non tanto che cada in 
Enghien, quanto col pretesto di questo, attraversarne 
la consecuzione agli Austriaci 
che già in vita del fratello dell'imperatore si 
credeva vi aspirassero, e così che altro principe 
amico e confidente della Francia resti destinato per 
re. </p>
<p>Cogli Svedesi si è stretta ed accordata lega 
offensiva e difensiva; si coltiva però con essi la 
maggior amicizia essendo questa una potenza che di 
presente, forse anco più che al tempo dei re defunti, 
si lascierà guidare dagl'interessi de' Francesi, i 
quali gli contribuiscono a tal fine in tempo di pace 
un'annua considerabile pensione di denaro, convenuti 
anche in occasione di guerra di dargli somma molto 
maggiore, e perciò dipendono dal re di Francia, ed a suo volere se le cose 
non mutano si muoveranno e prenderanno le armi. </p>
<p>Quanto al re di Danimarca che è sempre attaccato 
agli Austriaci, ora con gli ultimi trattati fatti in 
Parigi dall'estraordinario ambasciatore Annibale 
Cester si sono alquanto staccati da quel partito, 
stretti con vincoli d'alleanza e di commercio a 
segno tale che quel re si è impegnato di non unirsi 
nè somministrare assistenza ad altri contro la 
Francia, la quale all'incontro ha promesso d'esser 
loro sempre favorevole e mediatrice con la Svezia che 
per questo riguardo non gli apporterà così 
facilmente molestie. </p>
<p>Gli Olandesi hanno pure stabilito lega difensiva con 
il Cristianissimo e si sono obbligati di garantirgli e 
fargli mantenere oltre li capitoli della pace de' 
Pirenei, tutti gli altri trattati fatti sino l'anno 
passato con chi si sia dai Francesi, non compresi gli 
ultimi con il duca di Lorena; e così Sua Maestà 
vicendevolmente 
si è reso manutentore di quei fatti con gli altri 
dagli Olandesi, li quali oltre le condizioni del 
trattato si sono obbligati dare sempre alla Maestà 
Sua con il denaro a condizioni ragionevoli 
quante navi da guerra vorrà. </p>
<p>Con Braganza si tengono pure secrete corrispondenze e 
si prestano assistenze e soccorsi, che sebbene si 
fanno passare più occulti che si può, e sotto nome 
del maresciallo di Turena, ad ogni modo sono noti, nè 
si può occultare essere dal re Cristianissimo, il quale brama sussista il Portogallo, 
perchè così conservi il fuoco nel cuore alla Spagna, 
che se accadesse e fosse estinto gli accrescerebbe assai e le forze e l'ardire. </p>
<p>V'è pure l'unione del re con i principi della lega 
del Reno che vale mirabilmente agli oggetti de' 
Francesi, ed è di molta considerazione per varj 
importantissimi riguardi e particolarmente per le cose 
d'Alemagna e d'Imperio. </p>
<p>Con li Svizzeri parimenti si negoziava, ed in questi 
ultimi mesi è seguita non solo la conclusione ma il 
giuramento e le solennità dell'alleanza con essi 
rinnovata. </p>
<p>Continuando poi a rappresentare quanto all'unione del 
re con li principi d'Italia, 
dirò esser noto a Vostre Eccellenze come Sua Maestà 
ha ritrovato per i matrimonj delle due principesse del 
sangue l'alleanza con Savoja e Firenze, e già anco 
con Modena per quella della nipote del cardinal 
Mazarini; così con Parma quanto l'abbia stretta per questi ultimi trattati di 
Castro, e con Mantova per quelli ch'erano con il 
marchese Strigi. </p>
<p>E principiando da Savoja non lascierò di accennare 
che non ostante tanti vincoli del sangue non credo 
s'amerebbe maggiormente accrescere di forze e di Stati 
particolarmente in Italia la corona di Francia, e per 
prova di questo riferirò come già 
ivi si riguarda assai la positura presente della 
corona, mentre al soggetto inviai a corrispondere con 
quei principi al complimento che mandarono essi a fare 
al mio giungere al ponte Buonvicino, tra le altre cose 
gli disse la vecchia duchessa, benchè 
fosse zia del re, che una volta la Serenità Vostra 
non amava di vedere, Francesi in Pinerolo, e non saper 
perchè ora più non lo consideri, nonostante che 
siano resi tanto più potenti, dacchè 
si può credere all'occasione essendo li Stati suoi 
uniti con quelli del re, più per necessità che per 
elezione sarà il duca per continuare ad essere unito 
alla Francia, e tanto più ora che gli è 
morta la madre e la sposa, e che però il re altra 
francese procurerà che prendi. </p>
<p>Il gran duca, sempre cauto non ostante il matrimonio 
del principe suo figliuolo, resterebbe indifferente se 
potesse, ed in ogni caso anche che avesse inclinazione 
diversa, converrebbe regolarsi più con le congiunture che con la 
propria inclinazione e volontà. </p>
<p>I Genovesi non amano per la memoria delle cose 
passate ma temono la Francia, e si può credere che se 
ora gli hanno dato il passo ed accordato ogni 
soddisfazione, l'abbiano fatto più per 
timore che per genio. </p>
<p>Parma aveva le inclinazioni e le aderenze diverse, ma 
le congiunture lo hanno portato a questo partito, nel 
quale poi i trattati per Castro lo tengono 
strettamente obbligato, e l'abate Siri che qui monaco 
di San Giorgio si chiamava, il prete Venturino, ora agente del duca in Parigi, creatura amorevole, 
d'antica amicizia e confidenza del signor di Lionne, 
ve l'ha più strettamente legato come altresì ha 
maggiormente con tale potente mezzo 
legato il re. </p>
<p>Mantova ha fatto credere alle occasioni passate la 
sua disposizione essere altrove volta, e pare vivino 
gli stessi rispetti per la sorella, ed altro, tuttavia 
della sua costanza non si può formare certo giudizio e molto meno per l'inclinazione o 
per dir meglio de' suoi ministri che potrebbero fargli 
prendere risoluzioni diverse sì per li Stati che 
possedeva in Francia, che pretendono in parte di 
ricuperare, che per i molti antichi crediti che 
egli tiene con la corona, de' quali vorrebbe essere 
rimborsato e stabilire per l'avvenire un fondo certo 
da riscuotere i suoi antichi crediti che gli sono 
dovuti, oltre le differenze con la casa 
di Savoja che per aggiustarle a suo modo ben 
volentieri cederebbe ogni ragione de' Stati e de' 
crediti che tiene in Francia. </p>
<p>Modena poi per molte cause ed interessi si trova in 
obbligo di dover dipendere dalla corona, restando il 
piccolo duca sotto la tutela della madre, nipote del 
signor cardinal Mazarini che in effetto con i ministri 
dipende dal cardinal d'Este, il quale tiene gli arbitri suoi legati alla Francia, alla quale 
gli altri principi inferiori procurano testimoniare 
rassegnazione e dipendenza, e già si vede che in 
questa Provincia quasi tutti i principi si hanno 
obbligati a dare il passo, ed altri sino ad alloggiare 
nel proprio paese le regie truppe. </p>
<p>Passerò più avanti, e qui entrerò a parlare della 
Potestà Ottomana, e come si conservi in Francia 
l'antica massima che sia quell'amicizia molto 
conferente per la Cristianità a causa 
della protezione che tiene e conserva il re dei santi 
luoghi de' peregrini e di quei religiosi.</p>
<p>Esser molto utile alla corona il traffico, e necessario per far contrappunto alla casa 
d'Austria, perciò l'offese già fatte al regio 
ambasciatore monsignor de La Haye 
e al signor di Vantelet suo figliuolo non furono 
esagerate, nè dal re vendicate, ma anzi tollerate e 
dissimulate, e dopo la liberazione della prigionia 
dello stesso signor de La Haye, perchè non restasse ombra di mala soddisfazione, si confermò la 
nomina in ambasciatore del predetto Vantelet, e se ne 
spedì l'avviso alla Porta per averne anche 
l'approvazione che s'ottenne, e si volse 
a Parigi mostrare di aver questa per una soddisfazione 
di risarcimento, mentre cacciato prima Vantelet dal 
Gran Signore si continuava ad onorarlo ed a riceverlo 
per ambasciatore.</p>
<p>Gli accidenti di Roma e le mosse de' Turchi contro 
l'imperatore fecero poi sospendere la spedizione del 
detto ministro alla Porta, perchè avrebbe dato 
materia grande d'osservazione e fors'anco di non 
poca detrazione presso tutto il mondo; ora però che i 
Francesi hanno tanto propizia la fortuna tollerano mal 
volontieri che dopo le ultime capitolazioni fatte 
dalla Corona con la Porta ne siano poi state concluse 
dagli Inglesi ed Olandesi con vantaggio loro maggiore del traffico e de' diritti; si 
pretende però voler in questo ed in altro la 
regolazione, e si era discorso da' ministri di farne 
ricerca al gran signor e all'arrivo colà di Vantelet, 
il quale però mentre alla corte non è in credito 
presso tutti i ministri, sebbene gode il padre 
l'antica amicizia ed il favore del signor di Tellier, 
potrebbe anco succedere che quando si vorrà fare 
effettiva la di lui spedizione, alcun soggetto gliela 
traversi e sia dal re in suo luogo altro ambasciatore 
nominato ed inviato, qual si può credere avrà 
commissione di rinnovare con vantaggiose capitolazioni il commercio e l'amicizia. </p>
<p>Quanto alla Serenità Vostra devo dire che resta 
amata e compatita dalle loro Maestà, e come non 
amerebbero certamente che si perdesse il regno di 
Candia, così dalla continuazione di tanti anni di 
guerra sono impressi, non ostante tutte le considerazioni fattegli da me in contrario, che 
possi nella forma che corre continuarla.</p>
<p>Alcun soccorso si potrebbe però all'occasione andar ricavando, ma sempre con difficoltà, mentre 
hanno fissa l'opinione che poche assistenze si gettino 
nella voragine, e che le molte non si convenghino per 
varie cause così facilmente contribuirle per azzardarle, e maggiormente per essersi 
credute inutilmente gettate quelle ben grandi con 
sommo merito dell'Eccellentissimo signor cavalier e 
procurator Nani ottenute, e con tanto dispendio e 
gloria di San Marco già quattro anni mandate 
in soccorso di Vostre Eccellenze in Levante; oltrechè 
da quel tempo in qua sono cambiati non solo quei 
governatori, ma anche gli aspetti delle cose, e devo 
replicare che molto ha perduti la Patria e la Cristianità con la morte del Cardinale.</p>
<p>Dirò però che se la Francia non resterà aggravata 
con le truppe esibite all'imperatore, il re avrà 
maggior obbligazione di soccorrere la Repubblica, e tanto più se piacesse al sommo Iddio fare 
quello che non apparisce, che gli altri principi 
volessero assisterla, perchè in tal caso giudicherei 
contribuirebbe Sua Maestà certamente 
la sua parte, tanto più se gli facesse vedere il 
dettaglio delle cose ed i disegni per le imprese, 
mentre le istanze di soccorrer in generale attirano 
per lo più con maggior facilità le risposte generali invece che le assistenze particolari.</p>
<p>Io non entrerò a parlare se compla ora o no alla 
Francia che Venezia si liberi dalla guerra presente, 
ma solo accennerò umilmente che sarà per molti riguardi sempre conferente coltivare l'amicizia del 
re, e dei ministri, perchè se la convenienza insegna 
a stimare quella anche de' principi deboli, la 
prudenza consiglia maggiormente ad apprezzare e 
procurare quelle dei potenti, perchè possono più 
degli altri in varie forme nuocere e giovare, e sopra 
ogni altro il re Cristianissimo, mentre per la forma 
del governo, per la quiete interna del regno, per le 
aderenze, per le rendite, per l'erario, per l'abilità 
ed unione dei ministri, per la pratica delle buone 
regole, per capi e soldati, per la somma prudenza, per 
il genio marziale del re, si può dire sia fatto quasi 
invincibile, e che quella grande Monarchia Spagnuola, 
che si rendeva formidabile a tutti, ancorchè fosse in più rami divisa, 
ora si sia resa in somma languidezza, e che la 
potenza non diramata, ma tutta unita nella sola corona 
di Francia sia ora riposta. </p>
<p>Questo è quanto le mie debolezze hanno potuto di 
più rimarcabile accogliere ed imperfettamente 
rappresentare alle Eccellenze Vostre che restano 
supplicate a compatire questo lungo tedio, come hanno avuto la bontà di tollerarlo per tutto il 
corso della mia ambasciata, la quale gran lustro ha 
ricevuto dallo splendore di molti gentiluomini 
Veneziani che sono stati a parte dei 
miei disagi, e che hanno onorata la carica della 
persona mia, e furono alla gran corte per rendersi 
più abili al servizio della Serenità Vostra che se 
ne può promettere molto frutto, avendo 
accresciuto non solo ornamento a loro stessi, ma 
esperienza con l'osservazione dei paesi e delle corti 
più cospicue d'Europa, e furono: L'Eccellentissimo 
signor Alvise Foscarini fu dell'Eccellentissimo signor 
procuratore, l'Illustrissimo signor Domenico Diedo fu 
dell'illustrissimo signor Michiel, l'illustrissimo 
signor Conte Scipion Collalto, l'illustrissimo signor 
Girolamo Cornaro fu dell'Eccellentissimo signor Andrea, l'illustrissimo signor 
Francesco Martinengo, l'illustrissimo signor Alvise 
Contarini fu dell'Eccellentissimo signor Alvise, 
l'illustrissimo signor Federico Cornaro 
dell'Eccellentissimo signor Andrea, l'illustrissimo 
signor Lorenzo Tiepolo fu dell'Eccellentissimo signor 
Marin, l'illustrissimo signor Alessandro Zen 
fu dell'illustrissimo signor Vincenzo, l'illustrissimo 
signor conte 
Giovanni Widmann. </p>
<p>In primo luogo avrei a cominciare 
dall'Eccellentissimo signor Foscarini, che con forma 
sì generosa e cospicua si trattò e fece conoscere in 
quella corte, e seguitando poi d'ognuno particolarmente di detti signori dovrei dire molto così 
delle degnissime condizioni di Sua Eccellenza e di 
tutti, se il mio rispetto distinto verso l'una, la 
congiunzione, l'affetto e stima verso degli altri non mi facessero passare con silenzio a causa di 
non pregiudicare al loro senno, mentre oltre che non 
potrei celebrarlo tanto quanto sono tenuto di fare, mi 
restringo pertanto a dire solo che con grave 
dispendio, con tutto lustro e con ogni virtù, tutti hanno fatto risplendere non solo se 
medesimi e la loro nascita ma la patria stessa. </p>
<p>Non posso poi ommetter di riferire che sopra 
ogni altro decorò il ministero e la persona mia 
l'Eccellentissimo signor cavalier procurator Corraro 
nel suo ritorno dall'ambasciata straordinaria 
d'Inghilterra, rinnovò in Francia gli applausi al suo nome ove vivrà sempre la memoria della 
di lui ordinaria ambasciata ed altissime condizioni 
che gli conciliarono l'affetto più distinto del re e 
del signor cardinal di Richelieu 
e la stima di tutta la corte, la quale se non si fosse 
trovato allora in Brettagna, al sicuro l'Eccellenza 
Sua non avrebbe potuto sì tosto partire, come dopo mi 
disse la regina madre quando 
lo seppe a Fontainebleau, esplicandosi con i maggiori 
concetti 
di stima verso la persona del medesimo Eccellentissimo 
signor procuratore, e di dispiacere per non essersi 
trovata nel suo passaggio a Parigi, e che altro 
cammino aveva tenuto l'Eccellentissimo signor cavalier Morosini, che tant'ivi 
nell'ordinaria ambasciata nel tempo dei magistrali 
torbidi del regno fece risplendere il decoro della 
rappresentanza e le sue degnissime qualità.</p>
<p>Fra gli altri signori del seguito 
dell'Eccellentissimo signor Corraro 
spiccava la virtù e prudenza dell'illustrissimo 
signor Giovan Battista Sanudo dell'Eccellentissimo 
signor procuratore, e dell'illustrissimo 
signor Girolamo figliuolo dell'Eccellentissimo signor 
ambasciator procurator Corraro, e certo precorre con 
il senno l'età, facendosi ben conoscere sì degno 
figlio d'un tanto padre. </p>
<p>L'Eccellentissimo signor ambasciator Sagredo poi che 
con infinito suo merito presso la Serenità Vostra ad 
imitazione dell'Eccellentissimo signor procuratore suo 
fratello che ha sostenuto 
il peso di tante ambasciate e riportati gli applausi 
di tutte le corti, e seguitando l'esempio della sua 
degnissima, nobilissima fraterna posponendo al 
servizio della patria ogni altro privato 
riguardo, intraprese l'ambasciata, ed onorò me nel 
succedermi, con le sue altissime qualità si è 
conciliata la stima ed affetto delle loro Maestà, dei 
ministri e di tutta la corte, ove serve mirabilmente la sua virtù per supplir alle mie imperfezioni. </p>
<p>Ha servito di secondo il signor Federico Marin che 
avendo in tutti li numeri adempito alle parti della 
diligenza e del servizio, per la sua abilità 
l'eccellentissimo Sagredo ha voluto trattenerlo  
nell'istesso impiego in detta corte tanto dispendiosa, 
merita pertanto gli effetti soliti della pubblica 
munificenza, come altresì quelli del gradimento 
pietoso e benigno di Vostre Eccellenze 
il servizio prestato dal signor Michiel Grasioli, che 
in mancanza di coadiutore ha supplito a tutte le parti 
di tal incombenza, non solo nel lungo corso 
dell'ambasciata, ma al Ponte Buonvicino, ed in 
spedizioni espresse con somma virtù, pontualità e 
merito non avendo nemmeno ricevuto li donativi nè 
salarii soliti a darsi da Vostra Serenità a quelli 
che sostentano e portano il peso di tali incombenze. </p>
<p>Parlando poi di me dirò esser accaduto nel corso 
della mia ambasciata ciò che non succede in 
un'intiera età, essendomi toccato di sostenere il 
peso del ministero in congiunture le più cospicue per la pace, per le solennità del matrimonio, 
per l'ingresso pomposo del re e regina in Parigi, per 
la nascita del Delfino, per 
l'armamento solenne dei cavalieri di Santo Spirito 
da venticinque e più anni non praticata, per il 
maritaggio del fratello del re e per il concorso 
infinito si può dire di tutti i ministri de' 
principi; e perchè non solo le fortune ma la vita 
stessa sono della patria, non mi dolgono le consumate 
sostanze, nè gl'incomodi che mi 
hanno sconcertata la salute, ma di non aver in così 
importante ministero potuto superare la mala sorte, e 
veder più avantaggiato il servizio della patria.</p>
<p>Mi è toccato servirla in tempi tanto scabrosi in una 
corte, ch'era resa presso tutti temuta oltre 
la sua natural complessione difficile tanto più nella 
mutazione del governo e maggiormente tra tanti molesti 
accidenti agli ambasciatori di Francia accaduti in 
molte corti, ed in quelle ai 
ministri di altri principi; il signore Iddio mi ha 
però sempre assistito con grazia speciale, avendomi 
concesso di poter terminare l'ambasciata ed uscire dal 
ministero con intiera soddisfazione delle loro Maestà, de' ministri e della corte 
verso Vostra Serenità, ed il mio debole impiego che 
è stato sempre applicato a procurare con tutto 
fervore vantaggio alla patria, a nodrir 
e coltivar l'affetto, la buona disposizione, e la 
migliore corrispondenza del re verso la Serenità 
Vostra, ed ho procurato alle occasioni di far 
vivamente spiccare ed essere tutta ripiena della 
più vera osservanza e sincera amicizia; di che 
resone certo e persuaso il re ha voluto farlo apparire 
con l'esborso predetto fattomi alla mia partenza per 
il soccorso di Vostre Eccellenze e con il regalar me 
ancora nella solita forma d'una catena d'oro e di un 
piccolo ritratto suo attorniato di diamanti che 
presento a piedi di Vostra Serenità e di Vostre 
Eccellenze per ricevere il tutto dalla sola suprema 
pubblica munificenza. Grazie. </p></div1></body></text></TEI.2>
