<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>La città felice</title>
      <author>Francesco Patrizi</author>
    </titleStmt>
    <extent>56 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000089</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Utopisti e riformatori sociali del Cinquecento / A. F. Doni [et al.]</title>
        <editor id="ed">Curcio, Carlo</editor>
        <publisher>Zanichelli</publisher>
        <pubPlace>Bologna</pubPlace>
        <date>1941</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>321.07 - Stati ideali</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>Enzo Baldini</name>
        <name>CIBIT - Torino</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>Enzo Baldini</name>
        <name>CIBIT-Torino</name>
      </respStmt>
      <item>Correzione linguistica</item>
    </change>
    <change>
      <date>2004-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>CAPITOLO  I</head>
<head>DELLA NATURA DELL'UOMO</head>
<p>L'uomo, di commune consentimento de' filosofi, ha dell'essere suo due parti  principali, l'una delle quali, che è l'anima, per universal opinione di tutti, come che  pochi altri il contrario sentissero, essendo immortale ed incorrottibile, sola a se stessa  è bastante, né d'altro aiuto di fuori, al suo mantenimento ha mestiero. Il corpo, che è  l'altra, come cosa materiale, e di deboli parti composta, non è sofficiente egli solo alla  propria conservatione, ma molte cose estrinseche a ciò gli sono necessarie; e  primieramente, che l'anima di lui cura e governo si prenda; e poi, che per suo  ristoramento, non gli manchi il mangiare, ed il bere, ed abbia da coprirsi contra i freddi  e caldi, e contro l'altre qualità dell'aria che potessero fargli danno. E sia copioso di  tutte quelle cose, donde si possono le predette cavare, come denari, possessioni,  ricchezze ed altre simili. E con ciò sia cosa che queste l'uomo da se stesso non possa  solo tutte quante acquistarsi, ma egli ha mistieri dell'aiuto d'altri uomini, però egli la  compagnia de gl'altri uomini come cosa a se stesso buona ed utile, naturalmente  desidera ed ama, e non gli è meno questo affetto proprio e naturale, che gli sia proprio  l'essere risibile; di tal modo, che chiunque non ama di essere e conversare insieme  con altri uomini, o da più che uomo è necessario che sia, o da meno; e come per antico  proverbio si disse, che egli sia o Dio o bestia.</p>
<p>E con ciò sia cosa che tutte le cose, che dal profondissimo gorgo dell'infinita bontà di  Dio da principio sorsero, e in questo basso mondo si derivarono, una memoria di quel  bene, che stando nell'essere ideale, dell'acque sopracelesti di quel gorgo sentivano,  tiene bramose ed assetate di tal modo, che incessabilmente, e senza mai pigliar quiete,  s'affaticano di ritrovare acque, che di là suso in questo mondo cadano, e l'ardentissima  loro sete estinguano; per rimedio della quale ha voluto Dio, che dal predetto gorgo  della sua bontà, nel mondo tanti rivi della sopraceleste acqua piovano, quante sono le  specie dell'universo, acciocché ciascuna dal suo si possa largamente la sete cavare. E  perché l'uomo, per la corrotta natura sua più d'ogni altra creatura, da questa sete è  molestato; e perché, dalla sua cieca volontà guidato, il rivo suo che dal cielo  abondantissimo più degli altri piove rarissime fiate, o non mai, ritrova, io mi sono  deliberato di voler mostrare, a quelli che averanno occhio e voglia di seguitarmi, la  strada, di ritrovare questo rivo, e di edificarvi una città sopra la quale egli  continuamente cada, e delle sue felicissime acque la bagni.</p>
<p>Dico, adunque, che desiderando l'uomo, sì come tutte l'altre cose create, il ben suo, lo  desidera tale, che il desiderio suo in quello abbia riposo e fine né possa continuamente  desiderarne un maggiore, ch'altramente il desiderio suo sarebbe vano ed andrebbe la  cosa in infinito. Questo ultimo, adunque, e sommo bene, nel quale egli si riposa, è la  propria felicità dell'uomo, della quale maggior bene alcuno egli non si può in questo  mondo acquistare.</p></div1>

<div1><head>CAPITOLO  II</head>
<head>DELLE COSE OCCORRENTI PER CONSEGUIRE LA FELICITÀ</head>

<p>Ora, s'egli deve giamai possedere tanto bene, ed alla propria beatitudine pervenire, è  mestieri che in sette cose, tutte all'uomo appartenenti, questo bene sia riposto; e  primieramente nell'anima semplicemente sola; secondo nell'anima, per quanto ella il  corpo governa; appresso nella medesima, per la cura, che ella ha delle cose, che  estrinsecamente al corpo fanno mestieri; quarto, nel corpo per se stesso; quinto, nelle  cose che al mantenimento di lui sono necessarie; sesto, in quegli istrumenti, che tali  cose gli apparecchiano; ultimo, nel tempo del congiungimento dell'anima col corpo. Laonde saviamente Aristotele, avendo al predetto settenario riguardo, descrisse la  felicità un'operazione secondo la virtù perfetta, senza impedimento, in vita compiuta,  nel primo membro comprendendo le virtù tutte: le specolative, che sono dell'anima  per sé sola, le morali, parte delle quali al corpo riguardano, come è la temperanza e la  continenza; e parte alle cose serventi al corpo si stendono, quale è la liberalità, la  giustizia, e simili, le quali virtù tutti i beni dell'anima ne' tre predetti gradi adempiono.  Nel secondo poi egli abbracciò i tre beni al corpo, ed alle cose sia appartenenti,  perciocché senza impedimento del corpo è colui che è sano, gagliardo, e agile a tutte  quelle azioni, che a sua salvezza si richieggono. È privo d'impedimento parimente  nelle cose attinenti al corpo colui, che ha abondanza del vivere e del vestire, e  dell'altre necessità, non ha medesimamemte impedimento negli strumenti che gli  apprestano le predette cose, quelli che si ritrova aver copia di contadini, di servi, e di  artefici, che'l mangiare, le vesti, e l'altre cose necessarie gli apprestino. E questi sono  i tre gradi al corpo, senza governo di anima, spettanti. Nella terza parte della  diffinizione, che è quella in vita compita, si comprende il settimo grado, al corpo ed  all'anima commune; imperocché colui solamente può divenir beato, il filo della cui  vita è prolungato per tutto lo spazio del corso del vivere umano, perciocchè se nella  metà fosse tronco, non potrebbe egli per modo alcuno al rivo che detto abbiamo  arrivare.</p></div1>

<div1><head>CAPITOLO  III</head>
<head>DE' BISOGNI DELL'ANIMA E DI QUELLI DEL CORPO</head>

<p>Laonde, se noi vogliamo, che l'uomo possa venire a bere dell'acque di questo rivo, è  bisogno che noi, a tutto nostro potere, conserviamo intero e tenace il legame, col  quale il corpo sta all'anima legato. Il qual legame altrimenti non si suole spezzare, che  o per forza che l'anima ci ponga per romperlo o per violenza che gli faccia il corpo, o  perché egli in corso di tempo si venga a infradicire. Ma potendo l'uomo, inanzi che  fracido egli divenga, giungere al rivo di questo scioglimento, del tutto non parleremo.  Si tacerà ancora di quello, che dall'anima si cagiona, avenendo radissime volte, e  solamente ad uomini santissimi, e sarà nostro intendimento, per ora, di ragionare in  torno alle cose, che potessero ovviare che questo rompimento per causa del corpo non  avvenisse. Il che si potrà agevolmente vedere se noi discorreremo per le cose, per le  quali la vita nostra si mantiene, e per le quali si distrugge.</p>
<p>È opinione di Platone, di Aristotele e di tutti gli altri filosofi e medici, ed oltre ciò  sensatamente si prova, che tanto tempo vive l'uomo, quanto l'anima sta col corpo  legata, e l'anima tanto lungamente dimora con lui, quanto dura il vincolo, che insieme  gli tiene ristretti, e questo vincolo sono gli spiriti, detti dai preallegati filosofi e  medici, primi istrumenti dell'anima. Questi spiriti adunque nel corpo vengono a  mancare, o perché in tutto non si generano, o perché doppo che sono generati, si  corrompono. Non si generano per mancamento di sangue o di aere. Con ciò sia cosa  che essi, della parte più sottile del sangue e dell'aere inspirata si fanno. L'aere non ci  può mai abbandonare, che se bene ci sia serrata la canna del polmone, l'aria, per  l'arterie, dal cuore per tutto il corpo sì disperse, come che non in tanta copia, si tira; e  se nello strangolamento l'uomo muore, ciò non è per privazion totale dell'aria; ma per  troppo eccesso della calda qualità, che ne gli spiriti per soppressione del ventillamento  sopraviene; ma il difetto del sangue aviene; o perché lo stomaco non fa chilo, o, questo  fatto, non arriva al fegato, che lo converta in sangue, e vedere perché il chilo non  trapassi al fegato, è ufficio di medico.</p>
<p>Ma la cagione, per la quale lo stomaco non lo genera, è doppia, o perché non gli viene  porto cibo, o perché egli è distemperato tanto, che non lo può trasmutare. Ma la cura  di questo membro si raccomandi al medico; perciocchè io toglio nella mia città i corpi  sani, e naturalmente ben disposti, a' quali può accadere, che non piglino nudrimento, o  per non averne, o per esser loro vietati, ed acciocché questo vietamento si vieti, si  potrà per legge provedere. Al non averne poi, unico rimedio è l'averne.</p></div1>

<div1><head>CAPITOLO  IV</head>
<head>DELLE COSE E DE' MESTIERI NECESSARI</head>

<p>Abbia dunque da mangiare e da bere la città se desidera vivere ed esser beata. E con ciò  sia cosa, che l'uomo comunemente o di pane o di legumi o di frutte o di carne usa di  cibarsi, e bere o vino o acqua, o bevande composte dall'arte, acciocché egli viva, e viva  senza impedimento, gli si ricercano tutte queste sette cose, e nascendo le cinque dalla  terra, e dell'altre due pascendosi l'una dalla terra, e l'altra dalle cose dalla terra nate  facendosi, necessariamente ci vuole di territorio di terra tanto, quanto sia bastante a  produrre, ed a mantenere queste cose, in sì grande abondanza, che possa senza  impedimento alcuno nutrire tutta la città. E perché il terreno, per lo più senza l'aiuto  dell'arte, diviene sterile, e lungo tempo non può produrre, s'appresenta quivi la  necessità de' contadini, e de' pastori, dell'agricoltura, e dell'armentaria. E perché  cotale esercitio è faticoso molto, e di grandissimo affanno, vi si richieggono uomini,  che sieno robusti, e possenti a sopportarlo, e acciocchè per la fatica non possano  ricusarlo, e perché i cittadini possano più liberamente loro comandare, è bisogno che  sieno servi. E acciocchè, comandando loro i signori, non ardiscano di opporsi a i  comandamenti loro, sieno timidi, e di vile animo; e, come si dice, servi per propria  natura. Ed acciocché quello che non può far uno, non faccia la moltitudine, e pigli  impresa di ribellarsi a i padroni, non abbiano parentela insieme, perciocché molto più  facilmente si accordano ad un fatto, per la conformità del sangue, i parenti, che altre  genti, che sieno di lontano lignaggio. E perché il contrasto che essi soli non potesseno  fare, non facessero con l'aiuto de' finitimi popoli, debbono anche questi essere a'  nostri contadini simiglianti nella viltà dell'animo, e nella differenzia del sangue. Or  questa è una sorte d'uomini che ci va avanti spianando la strada, per la quale più  agevolmente possiamo pervenire al detto rivo.</p>
<p>E con ciò sia cosa che l'uomo non soglia prender cibo di grano, o di legumi in quello  stato, che la terra gli porta, né di carne che viva, o cruda sia, però ci si fa innanzi una  turba di molinai, di frangiceci, di pistori, di fornai, di macellai, di cuochi, i quali ci  apprestino così queste cose, che sieno acconcie al mangiare. E perché questi artefici,  in apparecchiarle hanno bisogno di molti e vari istrumenti, gli viene dietro un'altra  moltitudine di artefici, di picchiapietre, di muratori, di legnaiuoli, e di fabbri, i quali le  cose a quei primi necessarie vadano fabricando. Tutte queste cose, o di lontano o di  vicino, concorrono alla creatione degli spiriti, per rimedio della vita; contro a quel  primo difetto, quando essi non si generano.</p></div1>

<div1><head>CAPITOLO  V</head>
<head>DEL SITO DELLA CITTÀ</head>

<p>Ora vengo al secondo, quando, doppo che sono generati, si disperdono; e ciò in due  modi suol accadere, o usando tutti puri e naturali fuor del corpo, o dentro al corpo  guastandosi. Si guastano dentro al corpo, o per troppa condensazione o per troppo  rarefacimento, o per velenosa qualità, contraria alla sostanza loro; o per altro accidente  si corrompono. La troppa densità suole cagionarsi dal freddo, così interno come  esterno. La rarità dal caldo parimente intrinseco o estrinseco proviene. E la velenosa  qualità è medesimamente, o interiore o esteriore.</p>
<p>Ma con ciò sia cosa che in un corpo sano e di naturale e buona temperatura non possa  cadere veruna delle predette qualità se di fuori non ha principio, resistendo a queste  qualità di fuori, resisteremo similmente, che quelle di dentro non si facciano. Ci  faremo, adunque, incontro in universale, tra'l freddo e il caldo, se fonderemo la nostra  città in luogo, dove niuna di queste due qualità sia prepotente ed eccessiva, ma tenghi  tra ambedue mezano temperamento, quale è quello di tutto il quarto clima con le parti  congiunte del terzo, e del quinto. E per questo le città di Etiopia, e quelle che sono  troppo sotto l'Orse, non possono a pieno cavarsi la sete nell'acque del nostro felice  gorgo, facendo impedimento a quelle il troppo ardente caldo, ed a queste il troppo  intenso freddo.</p>
<p>Schiferemo poi il particolare freddo e caldo delle stagioni, verno ed estate, con rimedi  più particolari. Al freddo ci opporremo, se noi fuggiremo per quanto si può l'aere  sereno e quieto della vernata, il ventoso, le pioggie, le nevi, i ghiacci, dalle quali cose  tutte ci riparano le mura, e i tetti delle case, e le coperte delle vesti, e da questo luogo  ci nasce il bisogno di più sorte d'artefici a fare le case, gli architetti, i muratori, i  manuali, i legnaiuoli, i fabbri, i fornacciai, i picchiapietre; a fare le vesti, poi, i sarti, i  tessitori, i lanaiuoli, i pellicciai, i calzolai, e molti altri di questa sorte. Il caldo noioso  della state si fugge, seguendo l'ombre, i freschi, e l'aure, con poco carico di  vestimenti. L'ombre e'l fresco si hanno nelle loggie, e nelle camere terrene, e l'aure in  que' luoghi, dove ci può tirare il vento; e tali sono i luoghi rilevati, ed aperti, ed a  questo fine, sono comode le loggie alte, alle quali cose fare ci si adopra l'architettura,  con le sue ministre.</p>
<p>Ed acciocché tutta la città possa avere questa commodità, sia in parte edificata sopra  colle rilevato, perché sia più esposto all'aure, e, per non aspettare nel medesimo luogo  il freddo della vernata che in tai luoghi suole essere più fiero, sia ancora in parte posta  nel piano, dove la freddura non può avere così gran forza; ed uno cotal sito non  solamente serve alla detta commodità, ma e alla vaghezza della veduta, e alla fortezza  ancora della città; e per questo si loda a' tempi nostri Verona ed a' passati Atene. La  leggierezza dei panni non aggravando tanto, ripara molto alla noia del caldo. E nessuno  è che non sappia, che la seta è meno grave e della lana e del lino. Per questa  commodità, adunque, ci giunge un'altra mano di artegiani, che hanno l'impresa di  acconciare la seta all'uso de' cittadini, i quali, quantunque andando ignudi più sgravati  sarebbono, nondimeno, sì come la necessità del freddo gli manda vestiti il verno, così  la necessità della modestia, che è tra le virtù morali registrata, gli vuol vedere anco la  state addobbati di panni. La velenosità esteriore, sì come il freddo ed il caldo, più che  altrove, nell'aere si genera. La quale non è altro che un temperamento dell'aria, guasto  e corrotto, e fuori della sua natura uscito; e questo è un caldo e umido, putrido e  pestilenziale.</p>
<p>Fuggendo adunque noi questo aere distemperato, e le cose che tale il possono rendere,  non potrà causare nocimento alcuno alla nostra vita. Possono corrompere l'aere le  paludi o le selve di quegli alberi che mantengono la foglia, come sono bossi, lauri,  edere, cipressi, abieti e simili. I luoghi chiusi, parimente, dove l'aria stia quieta, ed i  venti non la possano purgare, possono farla divenire maligna. L'ostro, che è caldo ed  umido, può ancora danneggiarla non poco; ed alquanto il vento di ponente, essendo egli  nel secondo luogo della stessa temperatura con l'ostro. Se noi, adunque, vogliamo  avere l'aria sana ed incorrotta, e che ci mantenga la vita nello stato naturale, noi  abbandoneremo i luoghi dove alcuno o più di questi difetti si veggano. E trovaremo per  edificazione della nostra città siti a i predetti del tutto contrarii. Perciocché il  contrario è ottimo ed unico rimedio al suo contrario.</p>
<p>Però eleggeremo luoghi, dove non ci siano palludi né altre acque stagnanti e fangose, e  luoghi privi delle dette selve, e luoghi alti ed aperti, ed esposti ai fiati d'Oriente e di  Settentrione. Ma con ciò sia cosa che la sanità non solo per le sopradette cagioni si  corrompe, ma dal modo del nostro vivere ancora e da i disordini che tutto dì si fanno e  da altri innumerabili accidenti che ci avengono, che né da freddo né da caldo né da  corrotto aere nascono, ci occorre un'altra sorte di artefici, che a questi mali si  oppongano, con l'aiuto de' quali, dalla violenza loro ci liberiamo. Tali sono i medici  fisici, i cirurgici ed i loro ministri barbieri, gli stuffaiuoli e gli speciali.</p></div1>

<div1><head>CAPITOLO  VI</head>
<head>DELLA POPOLAZIONE E DELLA SUA UGUAGLIANZA</head>

<p>Questi raccontati modi sono quelli co' quali possiamo rimediare alla consumazione  che si fa a poco a poco de gli spiriti nostri vitali. Il subito loro svanimento, ch'era il  secondo modo della lor separatione dal corpo, aviene quando l'uomo è per alcun caso  ucciso. E ciò suol avenire o da inimico cittadino, o publico, o privato, o da nemico  esterno o comune di tutta la città o particolare di alcuno; ovvero viene morto dal caso,  del quale, per esser egli sopra la nostra potestà, non si può terminatamente ragionare. Ma del nemico domestico e cittadino parlando, io dico, che dall'essecuzione del già  suo malo animo lo ritrae il timore della pena; e dal cattivo animo lo rimove lo amore  che l'uno all'altro i cittadini si portano. Non ci saranno adunque nella città nostra  private nemicizie se tra' cittadini ci regnerà amore; e l'amore non si genera se non  verso la cosa conosciuta. E perciò necessaria cosa è, che i cittadini tra loro l'un  dell'altro abbiano notizia. La qual cosa, piutosto in una mediocre e convenevol  moltitudine che in una innumerabile si fa; ed in questa più facilmente ancora, se non è  confusa, ma è per casate distinta. La qual distinzione, nell'Egitto, a' tempi di Sesostre,  primieramente ebbe origine.</p>
<p>Doverà, adunque, la nostra città, non d'infinita moltitudine di genti esser ripiena, ma di  tanta, in somma, che tra loro possano tutti facilmente conoscersi; ed a ciò meglio fare,  saranno per diversi sangui e casate distinti. Ed acciocché questa radice del reciproco  amore cresca e venga a perfezion tale, che faccia frutto perfetto, voglio che ne i  conviti publichi si nutrisca; i quali del publico, e nel publico, si celebrino ogni mese  almeno una fiata, secondo l'antico costume di Italo Re d'Italia, che primo di tutti mise  in piedi questa usanza. Nel publico, adunque, sieno statuite publiche stanze, dove questi  conviti si abbiano a celebrare, e del publico sia una parte del territorio della città, i cui  frutti sieno solamente a questo fine destinati. E perché tarlo d'invidia non roda questa  già nata e cresciuta pianta, si adacqui il terreno d'intorno con acqua temperata  d'egualità, e nelle possessioni private, e nelle degnità; la quale, io credo che vietarà,  che non ci nascano questi maledetti tarli, che dividono col morso loro da se stessa  l'unita pianta, ed infino alle radici la consumano, onde poi necessariamente segue la  totale ruina sua.</p></div1>

<div1><head>CAPITOLO  VII</head>
<head>DELLE LEGGI E DELLE MAGISTRATURE</head>

<p>Ma se ci fusse ramo alcuno, che non del commune già detto nutrimento di tutto  l'albero, ma del suo proprio maligno umore si nutrisse, e con quello a vicini volesse  nocere, col ferro bisogna troncarlo, e dalla compagnia de gli altri totalmente levarnelo.  E questo è il timore delle leggi sacrosante, che noi dicevamo proibire l'essecuzione  della malignità ed amarezza dell'animo di alcuno, di danneggiar altrui.  Dell'essecuzione veramente delle leggi sono amministratori i magistrati ed i giudici,  da' quali poi deriva una lunga schiera di accusatori, di avocati, di procuratori, di notai,  di cursori, di bargelli, di sbirri, e d'altre simil genti. E tali sono i rimedi contra le  inimicizie domestiche private.</p>
<p>Ma quelli che si prendono gli odii et le nemicizie col commune e con la pace  unversale di tutta la città, onde ne vengono le risse, le sedizioni, e le guerre civili, non  per altra cagione il fanno, che mossi e spinti dalla cupidità di regnare. Per non avere,  adunque, da temere de i romori e de' sollevamenti popolari, sia in potere di ogni  cittadino il regnare, over governare la città; che quello è veramente il vero cittadino, il  quale partecipa de gli onori, e dell'amministrazioni publiche. Ma perché tutti i cittadini  ad un tempo medesimo in degnità non possono esser collocati, è conveniente che ciò  facciano a vicenda, e l'un dopo l'altro sagliano al magistrato. E perché la salute della  republica tutta da i governatori depende, e con la prudenza loro si salva, però bisogna  che coloro, che hanno ad avere il governo della città, sieno de' più prudenti e de' più  savi.</p></div1>

<div1><head>CAPITOLO  VIII</head>
<head>DEL GOVERNO DELLA CITTÀ</head>

<p>E la prudenza parte è da natura, e parte dall'esperienza. Quella che è da natura, così ne'  giovani come ne' vecchi si ritrova; ma quella che per esperienza s'acquista, ne' vecchi  solamente, e di età provetta, si vede; avendo a loro la lunga età insegnato il maneggio  delle cose del mondo.</p>
<p>Deono, adunque, esser eletti al governo della città i più vecchi, ed i giovani hanno ad  esser governati, acciocché prima imparino ad essere retti essi che abbiano a reggere  altrui; essendo sopra tutte felice quella Republica, i cui rettori, avanti che  amministrare, hanno bene apparato ad esser amministrati. Cesseranno, adunque, tutte le  discordie e dissensioni civili, se'l fuoco dell'ambizion giovenile sarà dall'acqua della  certa speranza di dominare ammorzato. E queste sono le medicine che purgheranno il  corpo della città nostra di tutti i cattivi umori, che potessero o ad alcun membro  particolare, o al tutto, apportare doglia e passione.</p></div1>

<div1><head>CAPITOLO  IX</head>
<head>DELLA DIFESA DELLA CITTÀ E DELLE MILIZIE</head>

<p>Ma come si potrà un nostro cittadino da un nemico forestiere, nella propria città,  diffendere? Certo con ispaventare colui con la rigorosità delle leggi, contra di coloro,  ch'essendo forestieri, fossero nella nostra città arditi di fare un così fatto insulto. Ma  la città come potrà da un nemico esercito guardarsi? Senza dubio con l'armi; le quali,  però, non combattendo da sé sole, hanno bisogno d'uomini che le maneggino, ne' quali  parimente si ricerca volontà, cuore, e forza di resistere a' nemici. Il cuore e la forza  dalle prime fascie si portano, quantunque alcuna volta per uso e essercitazione  s'accrescano; e ne' giovani, per la virtù del caldo loro potente, più gagliardi si veggono.  Ma volontà averanno per l'amore del proprio bene, e del comune della patria; l'amore  del proprio bene instigarà i cittadini a volersi diffendere, se ciascuno delle possessioni  private averà la metà nei confini del territorio, e l'altra metà più vicino alla città; per  ciò che molte volte, colui, che non avesse parte del suo avere a' confini, non si  curerebbe di prestar aiuto a coloro che le avessero; e quelli poi che l'avessero, spesso  spesso, acciocché loro non fossero guaste, s'accorderebbono coi nemici, dalla quale  division de' voleri necessariamente ci seguirebbe la distruzione universale di tutti.  Laddove, se ciascuno avesse ne' confini a fare, con animo e forze unite al nemico  resisterebbe. La quale unione, perché si faccia e si salvi il tutto, partisca il legislatore i  beni nella predetta guisa. L'amore del commun bene troverà gli animi disposti  all'opporsi alla furia de' nemici, se tutti i difensori saranno nella medesima patria nati.  Per il che la nostra città non condurrà in sua difensione soldati mercenarii, ma userà  de' suoi proprii figliuoli, i quali con più tenero amore e con più accesa voglia, come  madre, da ogni offesa esteriore, la guarderanno; e più volontieri la vita loro alla morte  per sua difesa esporranno.</p>
<p>E da questa necessità nasce l'armato stuolo de' guerrieri, i quali il terreno d'onde  uscirono fino alla morte difendano, e non come quelli di Cadmo e di Giasone fra se  stessi s'uccidano. E perché talora questi generosi figli non potessero nel grembo della  casa madre da troppo superiore moltitudine de' nemici esser oppressi, la quale o da  mare o da terra venisse ad assalirli, di mestieri sarebbe che istromenti avessero da  potersi riparare.</p>
<p>E però, se da terra l'esercito inimico venisse, di tre cose bisognerebbe che essi  avessero riparo. E prima, per non lasciarlo alla città appressare, servirà il sito del  paese, o almeno del confine del territorio, montuoso, sassoso, ed aspro e privo di  molta copia di acque, ma di tante solo abbondante che a' bestiami del luogo fussero  assai ed al nemico non bastanti; acciocché difficile fosse ad un grosso esercito  l'entrarvi, e, se entrato vi fosse, che spinto dalla sete, fosse sforzato a ritornarsi. E se  queste cose a scacciarlo non bastassero, e che ci rimanesse, e s'appressasse alla città,  acciocché non potesse ad un tratto farsene signore bisognerebbe porci l'ostacolo de'  muri, che la furia del nemico ritardasse e ritenesse. E perché non gli scalasse di  leggieri, o in altro modo li superasse, vi si richiederebbe il cingerli con la fossa. Ma  acciocché non fosse in tutto possibile il batterli, sarebbe ottima cosa edificare la città  in sito tale, che dalla parte della terra avesse un alto precipizio. E se pure il nemico  s'avvicinasse, e tentasse di superare tutte le dificultà, mestiere sarebbe che i guerrieri  di dentro il rigittassero. E ciò in due modi si può fare: o stando alle mura o uscendo  fuora; se stando alle mura, o lontano o presso. Di lontano, sarebbero necessarie  l'arteglierie, gli archibusi, le balestre, e gli archi. Al da presso, verrebbono a proposito  l'arme inastate di varia sorte, le spade ed i pugnali. E perché più lungamente potessero  il nemico offendere, bisognarebbe che se stessi ancora dalle ferite difendessero.  Questo possono fare con l'arme di dosso, quali sono i corsaletti, l'anime, le corracine,  i giacchi, e simili. E queste necessità chiamano nella città una moltitudine di artigiani,  di bombardieri, di balestrieri, di arcieri, di armaiuoli, e di spadai. Uscendo alla  campagna, o escono a piedi, o a cavallo, e, o dalla lunga gli contrastano, overo di vicino  attaccano la zuffa. Nell'uno e nell'altro modo, si usano le medesime arme da pedoni, le  quali ancora s'usano difendendo le mura. Da' cavallieri ancora, per la maggior parte,  vengono medesimamente adoperate quelle arme, che da vicino al taglio sono buone. Ed  hanno i cavallieri di più il cavallo; la cura del quale tira dietro a sé diverse sorti di  artefici, di mariscalchi, di armaiuoli, di sellai, di cozzoni, e di altri. E questi sono gli  uomini e gli istrumenti, che la difesa fanno contra i nemici di terra.</p>
<p>Per mare veramente (perciocché siamo sforzati, come si vedrà, a fare la nostra città  maritima) parte il sito, e parte gli uomini guarderanno la città; la quale, di sito voglio  che sia alquanto ingolfata, e la bocca del golfo sia ristretta, e d'ambedue i canti sia  edificato un castello, che possa proibire l'entrata all'armata nemica. La difesa de gli  uomini poi sarà, o rimanendo essi ne' castelli e nella città o difendendo le mura, o  uscendo contra i nemici. E questo nel mare non si può fare con altro che con le navi e  con le galee; al remo delle quali saranno buoni i contadini a ciò destinati. Per la fabrica  delle navi e delle galee la città sarà fornita di navaiuoli, di remai, di cordaiuoli, di  telaiuoli, e d'altri simili artigiani, da' quali l'armata all'ordine si possa mettere. E'l  territorio sarà abbondante di legnami, atti a fare i fusti di tale armata.</p></div1>

<div1><head>CAPITOLO  X</head>
<head>DEL COMMERCIO E DELLA RELIGIONE</head>

<p>E perché nelle guerre (e massimamente quando a lungo durano) e in altre opere ed  edificii publichi si fanno delle spese e ci vanno de' dinari assai, i quali dal territorio  solo e da poderi non si possono cavare a sofficienza, è bene che nella città ci sieno  delle persone, che si diano all'esercizio del traficare e del mercatantare per il privato,  e che da questo il publico, con le gabelle e con le giuste esazioni, si accresca in dinari,  per potersi poi a bisogni mantenere nelle spese. Ed a nessuno è nascosto, che la  mercatanzia più vale per mare e più facilmente si essercita, che per terra non si fa.  Laonde, a maggior commodità de' nostri mercatanti, porremo la nostra città sulla  marina; dentro la quale saranno disposti, in parte opportuna, i luoghi de' mercatanti,  come sono piazze, mercati, banchi, fondachi e botteghe. Le quali cose non solamente  sono necessarie, ma porgono ancora molto d'ornamento alla città. </p>
<p>E con ciò sia cosa che si fissa naturalmente ne gli animi nostri la religione, che non si  trovò mai uomo alcuno, che non si avesse alcuna cosa, o per legge o per elezione  propria, fatto Dio, e quella non venerasse; a tale che si può con verità dire che non  meno è propria all'uomo la religione, che si sia l'inclinazione e l'amor naturale del  vivere in compagnia; però bisogna che a satisfazione de tutti gli animi de' cittadini ci  sieno nella città persone che insegnino le leggi divine, trattino i misteri e con i  sacrifici ne facciano benigni e placabili i Dei. E perciò sieno dal publico edificati  tempii e chiese, dove il culto a Dio si possa rendere.</p></div1>

<div1><head>CAPITOLO  XI</head>
<head>DE' COMPONENTI E DELLE PARTI DELLA CITTÀ</head>

<p>Ora da tutto'l precedente discorso facilmente si può sottrarre, che alla costituzione di  una città beata, sei maniere d'uomini si ricerchino. E prima i contadini, i quali ci  vadino inanzi spianando ed acconciando la via, che ci meni all'acque del sopradetto  felice gorgo. I secondi sono gli artefici, che ci fabricano e cocchi e carette; che ci  governano cavalli e mule, sopra a' quali, con molto meno fatica nostra, ci conduciamo  al rivo. I terzi sono i mercatanti, che con l'industria loro ci alleviano il camino, e con  l'opre loro spesso ne' bisogni ci aiutano. Appresso a questi sono i guerrieri, che nei  pericoli, con la vita propria, guardano la vita di tutti gli altri. E doppo loro sono i  magistrati ed i guidatori di così numerosa moltitudine caminante verso le felici acque  del celeste gorgo. Nel sesto luogo sono i sacerdoti, i quali con le loro orazioni  adoperano, che col favore e con la grazia divina esca questo popolo della solitudine e  del deserto, e pervenga alla terra, piena di quell'acque, che sono, più assai che'l latte e  che'l melle, saporite e soavi.</p>
<p>Queste sei predette maniere d'uomini, che di compagnia si misero a sì faticoso  camino, beeranno elleno tutte dell'acque sopracelesti? Certo tutte quelle saranno  dell'acque saziate e felici, a cui converrà la diffinizione della felicitià; alla quale, per  prima, non aggiunge la turba de' contadini, i quali tutto che possano infino alla  vecchiaia vivere, non sono però privi di molti impedimenti; anzi tutta la vita loro  spendono in affaticarsi, per far vivere e sé e gli altri; per i quali impedimenti non  possono acquistarsi l'operazione e gli abiti delle virtù, le quali sono quell'ultimo  passo, che ci fanno alla beatitudine arrivare. Per la ragione medesima, neanco gli  artefici saranno del numero de' beati, stando essi tutta la vita loro discomodi ed  occupati, per accomodare e disoccupar altrui; il che loro così stanca e rende fiacchi,  che non hanno poi forze di salire l'erto e faticoso monte della virtù. La schiera de'  mercatanti parimente, menando tutta la vita loro per i perigliosi travagli dell'instabil  mare, lasciano di ascendere il sicuro ed immobil monte, nella cui cima ha il suo  paradiso e le sue delizie la felicità; delle quali, queste tre ragioni d'uomini sono  digiuni ed isbanditi.</p>
<p>Gli altri tre ordini, cioè i guerrieri, i governatori, ed i sacerdoti, possono lungamente  vivere, essendo loro amministrate le cose necessarie dalli tre ordini antedetti, sì, che  con la mente quieta e senza ansietà di procacciarsi il vitto, possono donare tutto  l'animo alle virtù e civili e contemplative. Laonde, volendo noi instituire una città  beata, i tre primi faticosi ordini non possendo vestirsi la veste nuziale e sedere insieme  a mensa con i vestiti, non saranno da annoverare tra i convitati. Ma serviranno a questo  convito gli uni come cuochi, gli altri come apportatori di vivande, e i terzi come  servitori di coltello e di coppa.</p>
<p>Le mie parole suonano, che l'ordine de' contadini, degli artgiani e de' mercatanti non  possendo per le predette ragioni esser beati, non intreranno in parte della città beata; e  per conseguente non goderanno di tutti i privilegi di lei, e perciò non saranno da  chiamar cittadini; perocché, soli cittadini si deono intendere veramente esser color,  che sederanno alle predette nozze. E per ciò le preminenze, gli agi, le comodità,  saranno tutte loro, ed il servizio, gli stenti, e le fatiche saranno tutte di quegli altri. E  se pure volessero alcuni, non possendo la città stare senza costoro, chiamarli parti di  lei, io loro concederò volentieri questo nome, intendendo, però, che tale abbiano  parte, in quella, quale in una casa privata ha il lavoratore de' terreni, il servitore, ed il  maestro di casa, lasciando il luogo del padre di famiglia, della madre, e de' figliuoli, a'  sacerdoti, a' magistrati e a' guerrieri.</p>
<p>Ed in somma dirò la nostra città avere due parti, l'una servile e misera, l'altra signora e  beata; e questa propriamente chiamarsi cittadina, come quella che negli onori e nelle  preminenze della repubblica ha mano e ne è padrona.</p></div1>

<div1><head>CAPITOLO  XII</head>
<head>DELLA FELICITÀ DE' CITTADINI</head>

<p>Ora delle tre parti, che noi vedemmo avere la diffinizione della felicità, dell'ultime due  solamente sino a qui si è ragionato, cioè delle cose, con le quali la vita nostra  lungamente si mantiene; e di quelle che in agio, e senza impedimento veruno, la ci  fanno menare. Ora alla terza veniamo, e veggiamo come il cittadino possa farsi, nelle  virtù morali ed intellettuali, eccellente tanto, che possa per aiuto di quelle esser felice,  e bere dell'acque del celeste gorgo.</p>
<p>Consistendo, adunque, la felicità, per la miglior parte e compimento suo,  nell'operazioni della virtù, bisogna, se i nostri cittadini vogliono esser beati, che sieno  in prima virtuosi. E all'acquisto della virtù si richieggono necessariamente tre mezzi;  quello della natura, perciò che è di mestieri che la natura uomo primieramente mi  faccia capace della virtù. Il secondo è quello della consuetudine, la quale indirizzata  dalla ragione, mi lavi gli affetti dell'animo, delle immondizie, degli appetiti vili e  disonesti. Il terzo mezzo è quello della ragione, perciocché oltre la usanza, spesse  volte la ragione persuade alcune cose, che sono migliori di quelle, che si fanno per  lungo, ed osservato costume. Il primo è tutto della natura, il secondo poi è tutto del  latore delle leggi. E nel terzo hanno mano ambedue. Perciocché la bontà della ragione  parte è dono di natura e parte viene dall'abito acquistato dalle scienze ordinate dal  legislatore; il quale, se brama il suo popolo a felicità condurre, è necessario, che egli  risguardi all'anima umana e conosca che ella ha una parte, che è da se stessa  ragionevole; e sappia di questa stessa una parte esser pratica e l'altra specolativa; e di  quella, che è di sua natura priva di ragione, esserci una particella atta ad obbedire a lei,  nella quale stanno tutti gli affetti umani. Ed oltre a ciò, ponga mente alla qualità delle  cose mondane e vegga che altre sono necessarie, altre utili, ed altre oneste; ed abbia  riguardo a gli stati, ne' quali continuamente si rivolge la vita nostra e quegli essere o  ozio o negozio o pace o guerra. E dovendo egli, secondo il presupposto, porre i suoi  cittadini in felicità, la quale è sommo nostro bene, è convenevol cosa che egli di tutte  le dette cose elegga le migliori, ed in quelle ponga il suo fine e il suo riposo. Non  lasciando però l'altre, ma per quelle passando di grado in grado all'ottime e  perfettissime saglia. Delle potenze dell'anima, adunque, la più prestante e sublime è la  specolativa; però bisogna ch'egli si fermi in questa; avendo prima i suoi cittadini  essercitato, e nell'attive, ed in quella dove hano letto tutti gli affetti dell'animo nostro. Nelle qualità delle cose ancora abbia riguardo di indirizzare per leggi e per  consuetudine il suo popolo, validando per le necessarie e utili all'oneste, le quali sono  nel più alto e rilevato luogo poste. Negli stati della vita, similmente, gli instruisca  principalmente all'ozio ed alla pace, come a stati migliori; non lasciando, però, di  usarli alle faccende ed alla guerra; acciocché, secondo i bisogni, possano pigliar guerra  ed occupazioni, per guadagnare, finalmente, la pace ed il riposo.</p>
<p>Per la qual cosa gli assuefarà, piuttosto nelle cose oneste, che nell'utili; e più nelle  virtù, che sono proprie della pace, che in quelle della guerra; e più tosto in quelle che  vagliono in ambedue gli stati, come è la prudenza, la giustizia, e la temperanza e simili,  che in quelle di un solo, ed ami più di fargli specolativi che prattici. E secondo che  l'uomo è due, corpo ed anima, così è l'anima ancora due, razionale e irrazionale; e  come il corpo è fatto per l'anima ed è di tempo primiero di lei, così la irrazionale, che  è col corpo mista, serve alle ragionevole, e prima si mette in opra, che non fa la  ragionevole, la quale è l'ultima perfezione dell'uomo. Però consentanea cosa è che'l  latore delle leggi, in quanto può, abbia, in prima, cura del corpo de' suoi cittadini, e poi  dell'anima.</p></div1>

<div1><head>CAPITOLO  XIII</head>
<head>DELLA GENERAZIONE DE' FIGLI</head>

<p>Il corpo ha principio dalla generazione. E da questa cominciarà egli ad averne cura. E  con ciò sia cosa, che i figliuoli, che alla luce vengono, di padre e di madre escono,  dovere è che il legislatore di questi primieramente si pigli pensiero, perciò che,  concorrendo al generamento del figliuolo, dal padre il seme e dalla madre, secondo i  medici, il seme ed il sangue, per la sanità e robustezza dei generati, bisogna che sano e  caldo in eccesso, anziché no, sia il seme di ambedue ed il sangue della donna. Essendo  che quale è la cagione, tale è parimente l'effetto che da quella viene. Sano sarà il seme,  se da corpo sano verrà; robusto simigliantemente, se da robusto; e robusto è allora, che  è nello stato suo naturale, più caldo che egli possa essere, e questo è quando l'uomo si  trova nello stato e nel fiore della sua età, che è nel maschio da trentacinque anni infino  a quarantanove, e nella femina dagli diciotto fino a quaranta. E quantunque le donne  sieno possenti alla generazione da quattordici infino a cinquanta, nondimeno il seme  ed il sangue inanzi a diciotto, per la tenerezza dell'età, è molto debile ed umido; e  doppo i quaranta assai si raffredda. E così nell'uomo al detto tempo migliore è il seme,  che nell'età che precede o che segue. Quantunque anch'egli, da quattordici per infino a  settanta, sia atto al generare.</p>
<p>Però di tanta età, fra loro si maritino gli uomini e le donne della nostra republica; e si  congiungano insieme all'atto generativo, per la medesima cagione, in quel tempo  particolare, che il calor naturale non sia debilitato, come è la state; ma forte ristretto,  come il verno; e quanto egli non è occupato in altre operazioni, come è quando ha  fornita la prima digestione; perciocché operando in quella, può meno ad altro  attendere, sì come poi che le ha finite tutte e tre è troppo fiacco, per essere già il  corpo famelico e voto l'umido dei vasi, nel quale il calore, come in proprio letto, si  riposa e conserva.</p>
<p>Ed essendo il nutrimento una restaurazione della sostanza nostra, che dal caldo è  consumata, e nutrendosi doppo il concetto l'embrione del medesimo nutrimento che la  madre, ella per legge stia molto regolata di bocca, e mangi cose che non nuocere, ma  giovare ed alla sanità ed alla fortezza de' membri del figliuolino possano. Tali sono per  lo più l'umide e calde e di leggier concozione e di molto nutrimento. E dovendo, come  dicemmo, il figliuolo, e per propria felicità e per i servigi della republica, nascere sano  e robusto, ed ambedue questi effetti dal naturale e forte caldo procedendo, non dee la  madre, di lei nutrendosi il figliuolo, diminuire il proprio suo valore, né accrescerlo ad  eccesso, e però non deve debilitarlo con lo stare melanconica ed oziosa, né rinforzarlo  troppo col fare troppa fatica; ma comandi per legge il legislatore alle gravide, che  spesso spesso visitino le chiese; che è un esercizio, in cui non cadono troppi  piegamenti di corpo, che nocere possano al concetto fanciullo; ed il quale fa  accrescere la religione e la divozione verso Dio; senza la cui grazia niuna cosa è buona;  ed oltre dà occasione, questo esercizio, alle donne, veggendo questa cosa e quella  della città, di discacciare i noiosi pensieri e di stare allegre.</p></div1>

<div1><head>CAPITOLO  XIV</head>
<head>DELL'ALLEVAMENTO DE' FIGLIUOLI</head>

<p>Dopo il parto, delle cose necessarie si dia nutrimento al fanciullo, in modo che il  tenero suo corpicello non sia offeso; e questo avverrà, se il cibo gli si darà molle, e  tale, che sia di facile digestione; e a ciò meglio non si può trovare, che il latte. Tra le  utili cose alla vita, alla sanità ed alla fortezza sono quelle, che conservano e vivace  mantengono il calore; tali sono il far patire mediocre freddo al fanciullo, perciocché il  caldo, dal suo contrario combattuto, mette in opra con maggior forza la virtù sua, e non  si lascia dall'ozio illanguidire; il pianto ancora lo essercita molto. E questi predetti  modi si tenghino in governarlo in fino al tempo di cinque anni, e di qui, insino a sette,  per legge, si assuefacci il fanciullo di odire e vedere quelle cose, che alla perfezione  del corpo e dell'animo si richieggono.</p>
<p>Al corpo si richieggono gli essercizii, a fine di che sieno giuochi nella città ordinati,  dove i cittadini, secondo gli ordini dell'età, si essercitino; e sieno giuochi tutti da  uomo libero e, come diciamo oggidì, da gentiluomo. E tali seranno tutti quelli che non  renderanno il corpo disadatto all'operazione della virtù. Questo è quanto il legislatore,  con ordinare le consuetudini, può al corpo giovare.</p></div1>

<div1><head>CAPITOLO  XV</head>
<head>DELL'EDUCAZIONE DE' FIGLIUOLI</head>

<p>All'anima parimente può giovare e menarla a compimento, o serrandole il camino, che  al vizio la trabocca, o spronandola ad intrare l'erta dell'aspro monte, nella cui cima la  virtù tiene il paradiso delle sue delizie. Le chiude le vie del vizio ogni volta che con  timore di gran pena sbandisce a' fanciulli il vedere e l'odire le cose viziose e  disoneste. E perciò dal vedere le pitture lascive e dall'odire le comedie ed altri simili  poemi, e molto più dal recitarli, gli ritragga; acciocché il semplice e puro animo loro  non rimanga impresso di così brutta e dannevole stampa; la quale, per essere stata la  prima, non si possa giamai d'indi levare; punendo publicamente o ne' conviti, o nelle  piazze, o con ingiuriose parole, o con bachettate coloro, che essendo d'età virile,  avessero in presenza de' fanciulli o detto o fatto qualche disonestà, od altra cosa meno  che lodevole, e che potesse l'animo loro contaminare. Gli spronarà poi all'entrare  nella strada della virtù, col timore della pena del vizio, e con la speranza di quel  glorioso premio, che la virtù suol dare a quelli che al suo paradiso son pervenuti; e  questo è quel sommo piacere e quel sommo contento che in questa vita si puot'avere. E perché i fanciulli, per la debolezza dell'ingegno, non possono, né la pena, né'l  premio, perfettamente intendere, statuisca il legislatore luoghi publichi, dove essi  sieno ammaestrati ed istruiti nelle virtù morali, con i precetti e con gli esempi, i quali  facendo impressione in quel tenero animo, tutto lo formino, e della lor imagine lo  stampino di maniera che difficilmente ella si possa più quindi scancellare. E questo è  quanto appartiene alle virtù morali.</p>
<p>Per le intellettuali ancora è da sapere, che cominciando ogni nostra cognizione dal  senso, o dagli assiomi insieme con l'anima nostra nati, si apre la via alla specolazione,  o col odire o col vedere (sensi di tutti gli altri nobilissimi, perciocché gli altri, più al  corpo, che all'anima sono obbligati) o col intendere; col odire, sentendo musica, dalla  cui soavità tirata l'anima, si leva in desiderio di conoscere le cagioni, e vicine e  lontane, di tanta melodia; dal vedere parimente le belle creature, le nasce un desiderio  di sapere come sieno poste insieme le parti, d'onde sorga tanta bellezza, e chi ne sia il  fabricatore. E perciò ponga legge il legislatore, per infondere cotal desiderio nei petti  dei fanciulli che publicamente sia loro insegnata la musica e la pittura. E così come questi due sensi rappresentano le imagini loro all'intelletto, da cui a  compimento poi si riducono, così la filosofia, in cui l'intelletto spiega l'ali delle sue  forze, mena a perfezione il desiderio, che dalla musica e dal bello era nell'animo  dell'uomo nato. La quale, essendo oggidì ne' libri riposta, di quivi meglio, che  d'altronde, la potranno i nostri fanciulli imparare. Il che dovendo fare è necessario che  essi sappino di grammatica. La quale, alle predette due, si aggiunga da esser apparate  dai fanciulli.</p>
<p>Oltre la necessità, dico, che ha l'anima di queste tre cose per ridursi a perfezione, elle  sono in molte cose, e publiche e private, molto utili ancora, perciocché la pittura può  servire a molti disegni alla città ed a ciascun privato importanti. Della grammatica in  molte occorrenze, e particolari e communi, fa bisogno; come nelle trattazioni delle  leggi, degli avisi per lettere ed altre. La musica parimente giova molto, ad incitare, ad  acquetare, e ad assettare l'animo nostro. Perciocché la musica Frigia ci riscalda  l'animo e ci empie di furore; la Lidia ce lo fa tranquillo e rimesso; la Doria che lo  acconcia in un mezzano stato; la Hipolidia, poi, ce lo fa mesto e lamentevole. E, se  bene queste musiche oggidì non sono da noi conosciute, nondimeno le nostre possono  anch'elle molto (come tutto dì si prova) movere l'animo nostro. E sono alcune, che  con gli effetti all'antiche alquanto s'assimigliano: le Francesi alla Frigia, le Napoletane  alla Lidia, le Lombarde alla Doria. Ma essendo sempre il mezzo da preporre alli suoi  estremi, per esser in quello collocata la virtù, meglio sarebbe che i fanciulli nella  Doria, o in sua vece nella Lombarda, che sta di tutte nel mezzo, primieramente l'abito  facessero, per fermare l'animo in quel mezzano stato.</p>
<p>Oltre a ciò, essendo la felicità sommo nostro bene ed ogni bene cagionando in noi  letizia e gioia, la felicità parimente non in doglia e tristezza ci terrà, ma allegri e  gioiosi. Alla quale cosa ottimo istrumento sarà la musica; e però tra i già beati, che non  sono i fanciulli, buono sarà, se tutte le sorti di musica si adopereranno: e ne' conviti e  feste publiche e nelle camere private.</p></div1>

<div1><head>CAPITOLO  XVI</head>
<head>LA PIÙ ADORATA CITTÀ DEL MONDO</head>

<p>Se tale sarà la nostra città, quale descritta l'abbiamo, abbondantissimamente si potrà  trar la sete e saziarsi dell'acque che dal beato gorgo sopra lei caderanno. La quale in  grandissima altezza, fra tutte l'altre città del mondo levata, ed in cospetto di tutte  posta, sarà da loro venerata ed adorata e pregata, a degnarsi d'intingere il dito suo  nell'acque salutifere del suo felice rivo e di bagnare, in refrigerio delle miserie loro,  con una stilla la bocca loro, arsa ed assetata. </p></div1></body></text></TEI.2>
