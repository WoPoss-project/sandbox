<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Spagna (1559)</title>
      <author>Michele Suriano</author>
    </titleStmt>
    <extent>108 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000095</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>

<div1 n="Relazione di Spagna (1559)">
<argument><p>Relazione di Filippo II Re di Spagna letta in Senato da Michele 
Suriano nel 1559</p></argument>
<p>Serenissimo Principe, Padri e Signori Eccellentissimi, è 
opinione universale e provata con l'esperienza che a voler governare 
saviamente e sicuramente uno stato, non è niuna cosa più utile nè 
più necessaria, che aver sicura notizia dei disegni dei re e 
principi grandi, e del modo che hanno da metterli in effetto, per 
saper conservarsi in pace con chi l'amicizia è giudicata utile, e 
provvedersi in modo che in caso di qualche disturbo non si abbia da 
temer danno.</p>
<p>Questa notizia è cercata con gran diligenza da ogni principe con 
varj modi, chi di riporti, chi di discorsi, chi di spie e di 
rivelazioni di questo e di quello, ma non v' è alcuna via più 
certa degli ambasciadori, e <foreign lang="lat">massime</foreign> di quelli che o per 
grandezza del suo principe, ovvero per qualche propria loro virtù 
sono in riputazione nelle corti; perchè trattando sempre, con 
grandi, e ponderando diligentemente le parole, i costumi, il valore, 
il consiglio e le maniere di tutti e del principe stesso, possono 
con maggior fondamento, non come scrittori di sommari e di riporti 
solamente, saper le cose passate, nè come esploratori attender solo 
alle presenti, ma con la certa considerazione di queste e di quelle 
far giudizio delle future.</p>
<p>Ma perchè quest' effetto è proprio di chi o per lunga 
esperienza o per gran virtù e giudizio sia fra gli altri 
eccellentissimo, mi par necessario scusarmi, se mancando io di 
queste parti prometto alla Serenità Vostra una relazione di tante 
gran cose, perchè non sono così temerario che non conosca quanto 
mi manchi ad aggiungere alla perfezione che bisogna nell'eseguir 
bene quest' officio.</p>
<p>Ma essendo l'autorità della Serenità Vostra tanto grande appresso 
tutti li re e principi dei mondo, e <foreign lang="lat">massime</foreign> in quella corte 
dalla quale io vengo, ed essendo io per questo rispetto stato 
onorato ed accarezzato quasi estraordinariamente dal re e dalli 
grandi, sono state conferite meco cose in diverse occasioni da 
questo e da quello, e dal re medesimo, che oltre quello ch' io ho 
potuto vedere in ventotto mesi che ho spesi in questa legazione mia, 
mi sarà manco difficile attenere, alla Serenità Vostra quanto ho 
promesso. Perciò nella presente relazione mia non vi sarà dei mio 
cosa alcuna, eccetto una sola, che è la forma e l'ordine col quale 
mi sono proposto di rappresentare alla Serenità Vostra quello ch' 
io ho inteso e conosciuto da altri; il quale Ordine, se mi servirà 
la memoria, e se dall'Eccellentissime Signorie Vostre mi sarà data 
grata e quieta udienza, spero che sarà tanto breve e facile, che 
non mi lascierà essere nè tedioso nè forse ingrato.</p>
<p>Il re Cattolico presente, nato dalla imperial casa d'Austria, e 
successore della fortuna e virtù delli re di Spagna e della casa di 
Borgogna, ha ereditato tante signorie, tanti regni e tanto paese, 
che non è inferiore ad alcun principe del mondo nè di grandezza di 
stato, nè di dignità, nè di forze. Perchè ha in Spagna dodici 
regni, tre in Italia, Napoli, Sicilia e Sardegna, in Africa Orano, e 
la superiorità del regno di Tunisi, e fuori dello stretto le 
isole Canarie, e tanto paese nell'Indie, che basteria per molti 
regni; e oltre di questo ha la contea di Borgogna e li Paesi Bassi, 
che sono la terza parte del regno di Francia, ed il ducato di 
Milano, che si può metter per un altro regno.</p>
<p>Sta la Spagna tra l'Africa e la Francia, divisa da quella per lo 
stretto di Gibilterra, che non è più largo di dodici miglia, e 
dalla Francia per li monti Pirenei, che serrano tutto quel paese da 
un mare all'altro per spazio di dugento miglia: da tutte l'altre 
parti è cinta dal mare, e volge intorno mille novecento miglia, 
compreso Portogallo, elle guarda al mar dì ponente, ed è tutto 
fuori dello stretto, come una lista, o una cintura, non molto larga, 
ma lunga dalli confini di Galicia fino al mar di Siviglia.</p>
<p>La Spagna è maggiore della Francia, ma non così fertile nè così 
abitata: produce formenti, vini, olj, sali, sete, lane ed altre cose 
necessarie al vivere umano. Ha miniere di ferro, di piombo, di rame, 
argento ed oro: ha cavalli eccellentissimi quasi da per tutto, ma li 
migliori sono d'Andalusia e Granata. È abitata da uomini, 
l'industria e sagacità de' quali accompagnata, dove sono superiori, 
da una certa alterezza di natura, e dove sono inferiori, da umiltà 
e piacevolezza di parole, è tanto conosciuta in Italia da pochi 
anni in qua, che non accade parlarne troppo. Dico da pochi anni in 
qua. perchè avendo quella nazione nelli tempi passati avute 
continue guerre intestine, non ha potuto attendere all'esterne, onde 
non è stata provata nè conosciuta nell'età de' nostri padri; 
finchè avendo con grande e segnalata virtù scacciati i Mori di 
casa sua, donde il re Ferdinando n'acquistò il titolo di Cattolico, 
esso re non contento d'aver conservati e difesi i suoi confini, 
attese ad acquistare nuove signorie e nuovi paesi. E parte con 
universal gloria di tutta la nazione ha scoperte l'Indie ed il nuovo 
mondo, parte non abbandonando lo studio della guerra ha acquistata 
l'Africa, vinta l'Italia, assaltata la Francia e la Germania, 
combattuto con Turchi per mare e per terra, e non ha mai patito 
danno notabile alcuno in casa sua.</p>
<p>Si può la Spagna riputare la più forte e più sicura provincia di 
Cristianità, sebbene non è del tutto libera dalli sospetti de' 
vicini, che sono: per terra Portoghesi e Francesi, e per mare 
Turchi, Arabi e Mori: li Portoghesi per odj vecchi, e perchè i 
superbi mal s'accordano insieme; Mori, Arabi e Turchi per natura, e 
li Francesi per le cause che sono note. Ma da' Portoghesi l'assicura 
l'unione de' principi, i quali essendo congiunti da molti anni in 
qua con parentadi molto spessi, non lasciano succedere alcun 
disordine tra' popoli. Da' Francesi l'assicura la natura, l'arte e 
l'industria; la natura, per l'asperità de' monti con che è 
separato l'un regno dall'altro; l'arte, per molte fortezze che sono 
alli passi, come Perpignano e Salzes contro Narbona al mar 
Mediterraneo, e Fonterabia all'Oceano contro Baiona, ed altre in 
altri luoghi opportuni; l'industria poi, per la gente che è 
deputata per l'ordinario alla custodia di Navarra e di tutto il 
regno.</p>
<p>L'offesa più importante, che può essere fatta alla Spagna, è 
dalla parte del mare, donde con maggior forza si può assaltarla, 
essendo l'Africa nemica e tanto vicina. Perchè sebbene stanno 
continuamente dodici galere alla costa di Spagna per assicurare 
quelle marine, e sebbene sono deputati secondo gli ordini dei 
re antichi tre mila fanti ed altrettanti cavalli per custodia del 
regno, non saria però difesa sufficiente contro nemici potenti. Per 
questo era temuto il Seriffo quando si vedeva far tanto grande; per 
questo si temono li Turchi poichè hanno il piè in Africa; per 
questo fu fatta da Carlo V l'impresa di Tunisi, e tentata quella 
d'Algeri con universal consenso di tutta la Spagna; per questo sono 
stati difesi tant' anni con grandissima spesa Orano e Bugia, due 
luoghi in Africa posti al mare all'incontro della Spagna, e poichè 
Bugia si perdè, s'attende con maggior studio a conservar Orano, ch' 
è rimasto solo ostacolo alla potenza degl'Infedeli da quella parte, 
onde non è alcuna impresa che più desiderasse la Spagna, nè dove 
concorresse con maggior volontà, nè con più forze, che 
all'impresa di Barbaria, per impadronirsi di quelle riviere, ed 
assicurarsi da' nemici, e tenersi la guerra lontana da casa. E 
quanto volontieri concorreria quella provincia a quella guerra, 
riputando l'impresa facile quando vi si potesse attendere con tutte 
le forze, tanto mal volontieri dà aiuto alle guerre di Francia e 
d'Italia, ove il pericolo è grande, l'acquisto incerto, ed il regno 
non ne riceve alcun beneficio.</p>
<p>Quest' è insomma tutto il sospetto che può avere la Spagna per i 
nemici di fuori. Ma dentro si solevano alcune volte sentir alcuni 
tumulti, non solamente per le concorrenze d'Aragonesi con 
Castigliani, e per gli odj e simultà che hanno le case de' grandi 
l'una con l'altra, ma ancora per le sollevazioni delle comunità 
contro li principi, come occorse in tempo del re Ferrando e 
dell'imperador Carlo V molte volte, che sono istorie note a tutti e 
lunghe a recitarsi: ma a questi tempi tutto il regno è quieto, 
poichè è unito all'obbedienza d'un re solo nato in Spagna, amato 
da tutti, fautore della nazione spagnola sopra tutte l'altre, e 
perchè non è alcuno al presente di sangue regio, il quale movendo 
gli umori vecchi potesse sollevare il regno contro il governo 
presente.</p>
<p>È divisa la Spagna in due membri principali: l'uno è Castiglia 
con li Regni aggiunti di Leon, Galizia, Andalusia, Granata, Toledo, 
Murcia, ed oltre questi Navarra; l'altro è Aragona con Valenza e 
Catalogna, dal quale dipende Maiorca e quelle altre isole, e li 
regni di Napoli, Sicilia e Sardegna, siccome da Castiglia li stati 
d'Africa e le Indie.</p>
<p>Pretendono gli Aragonesi d'esser liberi e governarsi da loro come 
repubblica, avendo il re per capo, il quale perciò non succede nel 
regno se non eletto da loro, e conservano questa loro libertà con 
tanta gelosia, che contendono per ogni minima cosa perchè il re non 
prenda maggiore autorità sopra di loro, ed impediscono anco senza 
bisogno le cose che non dovriano, in modo che soleva dire la regina 
Isabella, ch' averia messo conto al re Ferrando suo marito che il 
regno d'Aragona si ribellasse, perchè ricuperandolo potesse metter 
leggi a modo suo: ma il regno di Castiglia è governato da 
consiglieri e ministri che mette il re, perchè l'autorità sua è 
suprema nelle leggi, nelle entrate, nelle grazie, nella giustizia, 
nella morte e nella vita. Ma tutti li signori sono privilegiati in 
modo, che non hanno altro obbligo, che servire il re alla guerra a 
sue spese per la difesa di Spagna solamente: e quando Carlo ha 
voluto rompere i loro privilegj, ha avuto tutti i grandi contrarj, 
ed il Velasco gran contestabile più di tutti, sebbene era 
affezionato a Sua Maestà, e quello che più d'ogni altro gli fosse 
grato; e se non si metteva silenzio a questa novità seguiva gran 
tumulto nel regno. Gli Aragonesi adunque conservano la libertà, e 
li signori nobili di Castiglia l'immunità, contendendo apertamente 
col re, quando vuole interrompere o alterare i privilegj e le 
giurisdizioni loro.</p>
<p>Per questo le entrate di Sua Maestà sono tanto limitate, che non 
può accrescerle con imposizione di nuove gravezze senza universal 
consenso de' popoli. Le quali entrate non passano per l'ordinario un 
milione e mezzo d'oro, computando tutti li dazi di Castiglia, il 
quarto delle decime della campagna, ed altri diritti ordinarii per 
la somma di un milione e duecento mila ducati; li maestrati delli 
tre ordini di Calatrava, Alcantara e San Iago per altri dugento 
mila, il censo di Navarra quaranta mila, e quello d'Aragona sessanta 
in settanta mila. Della qual somma si pagano le dodici galere di 
Spagna a tre mila quattrocento ducati per una l'anno, le venti del 
principe Doria a cinquecento per una il mese, tre mila cavalli, 
parte d'uomini d'arme, parte leggieri, questi a quaranta 
ducati l'anno, e quelli ottanta, fanti tre mila cinquecento a ducati 
due e mezzo al mese per ciascuno per custodia del regno, mille altri 
fanti per la guardia d'Orano, e le spese della corte del principe e 
della principessa, le provvisioni de' consiglieri ed ufficiali che 
stanno in Spagna, che importa, tutta questa spesa la somma di 
ottocento mila ducati l'anno. Il resto è tutto obbligato in giuri, 
chè così si domanda l'interesse del denaro del quale è stata 
servita la corona in diversi tempi; di modo che dell'ordinario il re 
non n'avanza niente, e l'obbligo de' giuri è di maggior somma di 
quello che importano le assegnazioni.</p>
<p>Di straordinario ha, quando si fanno le corti, ottocento mila 
ducati da Castiglia in tre anni, e settecento mila d'Aragona, che 
sariano cinquecento mila ducati all'anno, che si può riputar per 
cosa ordinaria, perchè le corti si fanno ogni tre anni, quando il 
re è presente; e questi denari servono per le spese della casa di 
Sua Maestà.</p>
<p>Ha anco dalla crociata, e decime del Clero, cinquecento mila ducati 
all'anno, li quali sono fatti ordinarj, se li pontefici lo 
concedono: ma questo re non li ha avuti per essere stato in guerra 
con Sua Santità quasi di continuo: è vero che ha avuti per 
imprestito molti denari da diversi vescovi e prelati, i quali per 
acquistarsi la grazia di Sua Maestà, o per conservarla, l'hanno 
servita ne' suoi bisogni di guerra. Onde si può far questa 
conclusione ferma, che essendo la Spagna grandissimo paese, fertile, 
ricco, sicuro per il sito e per il numero e virtù de' popoli, non 
sia da stimar manco di qualunque altro regno di Cristianità.</p>
<p>Dalla Spagna dipendono li stati d'Africa e dell'Indie, acquistati e 
mantenuti dall'autorità e dalle forze di quella Corona.</p>
<p>Ma dell'Indie, se io volessi dir tutto quello che si ragiona, 
s'empieriano le orecchie di chi m'ascolta di miracoli e forse di 
bugie: però lasciando da parte tutte le cose superflue, e quello 
che si può vedere nelle carte e ne' libri che sono stampati, dirò 
solamente che navigando i Portoghesi al viaggio di Calicut verso 
Levante, e li Spagnuoli alle nuove Indie verso ponente, e scoprendo 
sempre l'una parte e l'altra nuovi paesi, si venne in notizia che si 
poteva circondar tutta la terra, il che non fu conosciuto dagli 
antichi: onde come se queste nazioni avessero diviso il mondo fra 
loro, convennero insieme, e fu accordato da papa Alessandro VI, che 
in una delle isole fuori dello stretto della Spagna si segnasse una 
linea, che traversasse il mondo da mezzodì a tramontana, e tutto 
quello che si scoprisse navigando da quel termine verso Oriente 
fusse dei Portoghesi, e verso ponente fusse de' Spagnuoli, e che 
l'uno non s'impedisse nelle navigazioni dell'altro. Così restò a 
Portoghesi il viaggio di Calicut libero, ed a Spagnuoli tutte le 
nuove Indie, eccetto il Brasile, che resta a' Portoghesi. Con questo 
accordo andando l'una parte e l'altra sempre più innanzi, 
s'incontrarono col tempo tutte due le nazioni nell'isole Molucche 
non conosciute dagli antichi, dov'è la sostanza delle ricchezze, 
perchè di lì vien copia delle spezierie più preziose, perle, 
gioie e altre cose di gran stima. Le quali isole parendo più vicine 
al termine per la parte de' Spagnuoli che per quella de' Portoghesi, 
nacque fra loro difficoltà per il viaggio. Adducevano i Portoghesi 
d'aver trovate quell'isole navigando per levante, e d'essere stati i 
primi a scoprirle, e che erano più vicine al termine già detto 
della loro parte. Adducevano contra di questo li Spagnuoli 
l'autorità di Tolomeo ed altri cosmografi, li quali non mettendo le 
Molucche nelle loro tavole, nelle quali comprendono la metà 
del mondo, le fanno più vicine a' Spagnuoli che navigano per la 
parte opposita, che non è descritta da loro: e perchè da questo 
poteva nascere disparere fra quelle nazioni e li loro principi, 
s'accordò il re di Portogallo con l'Imperadore a questo modo, che 
quando Sua Maestà Cesarea venne in Italia ad incoronarsi, gli 
diede, 400 mila ducati con questa condizione, che il viaggio delle 
Molucche fosse libero a' Portoghesi, nè potesse loro esser mossa 
alcuna difficoltà da' Spagnuoli, se prima non se li restituivano li 
400 mila ducati; li quali perchè non sono mai stati restituiti, 
la cosa passa ancora così indecisa.</p>
<p>Ma lasciando l'Indie de' Portoghesi, cosa fuori del presente 
negozio, parlerò solamente dell'Indie del re di Spagna, che sono 
due provincie grandissime in Terraferma con molte isole appresso: 
l'una si chiama Nuova Spagna, che fu scoperta al tempo del re 
Ferrando, e la città regia è il Messico o Themistitan, l'altra il 
Perù, scoperto alli nostri tempi, e la principal città è il 
Cuzco.</p>
<p>Dalla Nuova Spagna si cavano miniere d'oro e d'argento, cuciniglia, 
che sono animaletti come mosche, con che si fa il cremisi, corami, 
cotoni, zuccari ed altre cose; ma dal Perù non si cava altro che 
miniere. Il quinto di tutto quello che si cava è del re, ma poichè 
l'oro e l'argento è condotto in Spagna, ha la decima di quello che 
va alla zecca e vi s'affina e si stampa, in modo che viene ad avere 
il quarto di tutta la somma, che non passa in tutto 400 o 500 
mila ducati, sebbene si conta non solamente a milioni, ma a milioni 
di pesi. Nè è facil cosa che si passi troppo di lungo in questo 
termine, perchè non si ritrova più tanta quantità d'oro e 
d'argento nella superficie della terra, quanta si soleva trovare gli 
anni passati; e a voler penetrare più addentro nelle viscere 
bisogna maggiore fatica, più industria e maggior spesa, e la fatica 
non la vogliono fare li Spagnuoli, e quelli del paese non possono 
essere astretti, perchè l'Imperadore li liberò dall'obbligo d'ogni 
servizio quando accettarono la religione cristiana, onde è 
necessario valersi, de' schiavi negri, quali sono condotti dalla 
costa d'Africa dentro e fuori dello stretto, e si comprano ogni dì 
più cari; i quali e per la debolezza loro naturale, e per la 
mutazione dell'aria, aggiunta la poca discrezione che hanno li 
padroni nel farli lavoran molto e dargli poco da vivere, s'ammalano, 
e ne muore la maggior parte.</p>
<p>Fu facil cosa l'impadronirsi di quei paesi, e facile anco il passar 
sempre più avanti, perchè quelle genti non hanno ne valore, nè 
disciplina militare, nè istrumenti da guerra, mancandogli il ferro: 
oltre di questo, essendo senza ambizione e senza industria, non 
cercano il denaro, nè si curano d'essere dominate da altri. Ma 
quanto quel paese è più sicuro dalle difficoltà che hanno gli 
altri stati per l'ordinario, tanto maggior pericolo porta per li 
Spagnuoli perchè quelli che vanno in quelle parti sono quasi tutti 
o uomini falliti e disperati, o fuggiti dalle forze della 
giustizia; e di simili uomini è da temer molto, <foreign lang="lat">massime</foreign> 
con l'esempio delle ribellioni passate, al qual pericolo è già 
stato provvisto in due modi: l'uno che chi vuol andar in India lasci 
in Spagna come per ostaggio la moglie e li figliuoli; l'altrò che 
chi vi va, non può starvi continuo più di tre anni, ed a questo 
medesimo partito sono quelli che hanno il governo delle terre. E per 
questo rispetto non fu mai risoluto d'accettar il partito che fu 
proposto da tutti quelli che erano là al re di pagargli in tre anni 
otto milioni d'oro, se Sua Maestà si contentava dar loro in feudo i 
luoghi che hanno in governo: e benchè molti delli principali, per 
il bisogno grande che s'aveva di denaro per la guerra, lodassero 
questo partito, però l'arcivescovo di Toledo non lo consentì mai, 
ed il consiglio di Spagna si mostrò apertamente contrario. E questa 
è una delle cose, forse sola, che sia stata regolata secondo il 
parere dell'Imperadore, dopo che questo re è, al governo; perchè 
essendo stato proposto questo partito altre volte a Sua Maestà 
Cesarea, non ha mai voluto accettarlo per non far torto agl'Indiani 
col sottometterli a tanti tiranni, e per non mettersi in pericolo 
d'una ribellione universale di perder tutti quei regni: e questo è 
quanto mi occore dire dell'Indie.</p>
<p>Li stati d'Africa sono parte fuori dello stretto e parte di dentro; 
di fuori sono le isole Canarie, delle quali non accade dire troppe 
cose, perchè non sono in considerazione nè per utilità, nè per 
spesa che n'abbia il re, ma solamente de' particolari, che cavano da 
quell'isole biade, vini, carni, zuccari ed altre cose. Dentro dello 
stretto vi è Orano e la Goletta, fortezze d'importanza con 
comodità di salvar l'armata, le migliori che siano in tutta quella 
costa. E benchè siano tanto distanti tra loro, che l'una non può 
soccorrer l'altra, sono però poste in sito comodo ed opportuno, che 
assicurando la Spagna e l'Italia non lasciano che nè Mori, 
nè Turchi si facciano padroni di quei mari, e fanno la via alli 
Cristiani di far qualche impresa utile ed onorevole in quelle parti. 
E questa è la sola utilità che cava il re di quei luoghi, per 
conservazione dei quali spende ogni anno gran somma de' denari delle 
sue entrate, perchè quelle della Sicilia pagano la custodia della 
Goletta, e quelle di Spagna la custodia d'Orano.</p>
<p>Ma l'arcivescovo di Toledo, predecessore di questo, si mosse con un 
animo pio e generoso a spender parte delle sue ricchezze per 
isnidare i Turchi da quella costa; li quali poi che sono fermati in 
Algeri, hanno occupati molti altri luoghi, e con le galere che hanno 
in quei mari, fanno danni infiniti. Con questo disegno fu fatta la 
lega col Seriffo, il quale per più rispetti, ha gran causa di temer 
i progressi de' Turchi in quelle parti; e riuscì la cosa tanto 
felicemente, che non potendo i nemici resistere a quella fanteria 
spagnuola congiunta colla cavalleria del Seriffo, restavano sempre 
inferiori, ed ebbero molte rotte. Ma questa estate passata hanno 
ricompensati tutti li danni con una segnalata vittoria, dove fu 
rotto l'esercito regio, che era di dieci mila fanti, con morte delli 
migliori soldati e del conte di Alcaudet tante volte vittorioso, che 
combatteva nelle prime file. E per questo successo sinistro, 
aggiunta la morte dell'arcivescovo che somministrava denari a 
quell'impresa, è bisognato mutar proposito, e lasciando il pensiero 
d'offender altri, contentarsi di difeder Orano per adesso.</p>
<p>Delli stati che ha il re Cattolico in Italia, che sono Milano, 
Napoli, Sicilia, Sardegna, e parte di Toscana, non posso dire cosa 
alcuna nuova a quest' Illustrissimo Senato però me ne spedirò 
brevemente, toccando tre soli punti principali, l'offese e le 
difese, l'animo de' popoli, e l'entrate con la loro dispensa.</p>
<p>Milano è uno stato fatale per chi lo possiede, e per chi cerca di 
possederlo, e per l'Italia, e per tutta la Cristianità, perchè è 
causa di tante guerre che consumano i tesori dei regni, il sangue 
de' popoli, e quelle forze che dovriano esser esposte a più degne 
imprese per la salute pubblica; e sebbene quello stato par quasi 
più dannoso a chi lo possiede che ad altri, perchè ad offender 
altri per sè ha poche forze, e per esser difeso ha bisogno di molti 
ajuti, però s'è visto che chi l'ha posseduto ha sempre potuto 
turbar la quiete de' vicini; perchè lasciando le cose de' duchi 
vecchi, e di Lodovico il Moro inquietissimo sopra tutti, è fresca 
la memoria delli danni di questa repubblica, delle cose di Genova, e 
dell'occupazione di Piacenza.</p>
<p>Ma essendo adesso quello stato esausto per le continue guerre, ha 
molte difficoltà che non soleva avere in altri tempi; perchè 
sebbene rende ottocento mila ducati all'anno, cioè quattrocento 
mila d'ordinario vecchio, ed altrettanto d'ordinario nuovo, pure 
essendo quasi ogni cosa venduta va obbligata, non ha tanto che gli 
basti per far le spese che bisognano nella pace, che è la 
provvisione de' governatori ed altri ministri ordinarj, dugento 
uomini d'arme, cinquecento cavalli leggieri in nome, tre mila 
Spagnuoli, ed alcune compagnie d'Italiani, che tutto importa 
trecento venti mila ducati all'anno; onde tanto manco può supplire 
alla spesa della guerra, nella quale, per conto fatto da Don 
Ferrante Gonzaga, si convien spendere almanco cinquanta mila ducati 
al mese, che e più di quello che si può cavar da que' popoli.</p>
<p>E parendo al re di troppo gran danno debilitar gli altri suoi 
regni per sostentar quello stato, fu consigliato a tentar due cose, 
l'una di far la pace col re di Francia, l'altra dì far lega con la 
Serenità Vostra, perchè la pace liberava Sua Maestà dalla spesa e 
dal fastidio della guerra, lo stato dal pericolo, ed i popoli dalla 
ruina; la lega poi gli accresceva riputazione, e forse allo stato 
sicurtà ed a nemici sospetto. Ma la lega, ancorchè siano stati 
fatti molti offizj con la Serenità Vostra e qui ed alla corte, non 
si trovò però maì verso di poterla mettere in negozio. La pratica 
della pace riuscì in una tregua, la quale siccome fu fatta e 
trattata da ministri di poca autorità, così durò pochi mesi. Onde 
mancando la speranza dell'una cosa e dell'altra, fu necessario 
risolversi a provvedere alla diffesa di Milano in quel modo che fu 
discorso da Don Ferrante. E con quest' ordine fu mandato il duca di 
Sessa a quel governo, ed a conto delli ducati cinquanta mila al mese 
che s'han da provvedere, ebbe lettere per Genova per molta somma con 
promessa di mandargli il resto di tempo in tempo. </p>
<p>Ma per questo non si sgravarono li popoli, anzi il duca ebbe ordine 
di tentare due altre vie per cavar denari, come scrissi; l'una fu di 
rivedere la descrizione delle anime per causa della imposizione dei 
sale, che già fu messa ad un tanto per testa; l'altra di ridurre li 
popoli dello stato di là dal Tesino e del Piemonte a pagar li 
soldati delle guarnigioni per quattro o sei mesi dell'anno, o quel 
più che si potesse; la qual cosa fu trattata altre volte nel tempo 
dell'Iniperatore, e fu ritrovata impossibile, perchè le gravezze di 
quei paesi importano piu che non importano l'entrate di chi ha 
da pagarle; e li Piemontesi e quelli del Monferrato non per altra 
causa che per esser vicini allo stato di Milano patiscono tante 
rovine. Queste vie che ho detto si terranno per cavar denari da 
quello stato, e quell'altre che Vostra Serenità sente ogni giorno 
per lettere de' suoi ministri; onde non è necessario ch' io mi 
diffonda troppo in dichiarare l'animo di quei popoli, perchè può 
esser giudicato da ognuno facilmente.</p>
<p>Il regno di Napoli rende d'entrata un milione d'oro, e ha di spesa 
un milione e mezzo, e quel di più si cava da' donativi del regno, e 
sussidj ed imposizioni e gravezze nuove e accrescimento delle 
vecchie, da confiscazioni ed altre cose estraordinarie; nè si può 
immaginare alcuna via da cavar denari da' popoli, che non sia in uso 
in quel regno. Onde i regnicoli per la maggior parte sono falliti e 
disperati, e molti si mettono alla strada per non aver altro modo di 
vivere, onde nasce tanto numero di ladroni e fuorusciti, che non ne 
sono altrettanti in tutto il resto d'Italia. La causa di così gran 
strettezza è notissima, che l'entrate del del (sic) regno sono 
vendute ed impegnate per la maggior parte, e la spesa non si 
sminuisce, ma s'accresce dagl'interessi aggiunti, ed oltre di questo 
dagli accidenti estraordinari, che hanno bisogno di provvisioni 
estraordinarie, come l'anno del 1557, che il regno fu 
assaltato da' Francesi.</p>
<p>Ma fra le spese ordinarie ne sono due che consumano molti denari; 
l'una è del tutto inutile, l'altra ancora dannosa. L'inutile 
è quella delle mille lancie ordinarie del regno, che costano 
ottanta mila ducati all'anno alla corte, ed altrettanto alli popoli, 
nè fanno servizio perchè mai non hanno nè armi, nè cavalli, 
eccetto alle mostre, che li togliono in presto. La spesa dannosa è 
quella di tante fortezze, che non sono manco di venti o venticinque 
per il regno, e se n'aggiunge ogni dì qualcuna per appetito delli 
vicerè, li quali per accomodare alcun suo creato trovano un sito, e 
principiano a fortificarlo per metter costui alla custodia con una 
compagnia di fanti con quattrocento o cinquecento ducati di 
provvisione all'anno; il che è causa di molti danni, perchè le 
fortezze non si forniscono e restano imperfette ed in pericolo 
d'essere occupate e tenute dalli nemici, o se pur si forniscono 
hanno bisogno di molta spesa e di molta gente, e di molti capi per 
custodirle.</p>
<p>Nelli capi v'è questa difficoltà, che un solo che sia di poco 
valore o di poca fede, tradendo la sua patria, può mettere in 
confusione tutto il regno. Ma nelle genti ve ne sono due; l'una in 
tempo di pace, che per guardar tanti luoghi bisogna mezzo un 
esercito; l'altra in tempo di guerra o di sospetto, che se la 
provvisione che si fa nel regno si parte per le fortezze, si perde 
la campagna, e se si sta in campagna, si perdono le fortezze, 
perchè non si può sapere il disegno de' nemici, e non si può 
essere in tempo a soccorrerle da ogni parte; e provvedere per le 
fortezze e per la campagna è impossibile. E l'anno passato furono 
provate tutte queste difficoltà, e se i Francesi avevano un corpo 
d'armata in quei mari, o se erano presti alli confini prima che 
fossero fatte le provvisioni ricordate da Don Ferrante Gonzaga, il 
regno non aveva rimedio: e m'ha detto il signor duca d'Alva che lo 
fece intendere a Vosra Serenità per uomo espresso, sperando che si 
movesse a dargli ajuto per il suo interesse, non parendo che 
potesse piacere, nè esser utile a questa repubblica, che li 
Francesi ambiziosi ed inquieti avessero maggiori forze e più 
autorità di quella che avevano in Italia.</p>
<p>Questo pericolo ha fatto mettere in considerazione due cose, che 
furono già ricordate all'Imperadore e sono ora sollecitate da Don 
Giovanni Manrique ritornato ultimamente da quel regno, e si 
manderanno ad effetto quanto più presto s'abbia un poco di 
comodità e riposo. L'una è finire quelle fortezze che sono 
necessarie o per li porti, o per i passi d'importanza, o per li siti 
che potessero essere fortificati da' nemici, e l'altre smantellarle 
e distruggerle tutte. L'altra è diminuire il numero delle genti da 
terra, ed accrescere l'armata con quello che s'avanzasse dì quella 
spesa. Dalla prima ne seguiria che avendo manco fortezze si 
forniriano più presto, si guarderiano più facilmente e più 
sicuramente, e non dariano tanta spesa in tempo di guerra nè in 
tempo di pace. Dalla seconda ne seguiriano infinite comodità; e per 
la prima, riducendosi le mille lancie a cinquecento, si potriano 
sempre tenere in ordine d'armi e di cavalli per averne a' bisogni li 
debiti servigj; s' aggiunge a questo quello che è principal disegno 
di chi ha ricordata questa provvisione, che con quello che avanzaria 
dalle genti d'arme cassate, e che si guadagneria riducendo li tre 
mila fanti spagnuoli, che sono deputati alla guardia del regno, a 
due mila (che più non bisogneria) si potriano armare altre venti 
galere, le quali aggiunte alle dodici ordinarie di quel regno e 
dieci di Sicilia, sariano un gran corpo d'armata, che assicureria 
per l'ordinario l'uno e l'altro regno; e bisognando maggiori forze, 
saria congiunta l'armata di Genova con quella di Spagna, che per 
numero e per virtù saria formidabile ad ogni gran potenza, e con la 
riputazione sola assicureria tutti li regni che ha Sua Maestà 
dentro dallo stretto della Spagna, e <foreign lang="lat">massime</foreign> il regno di 
Napoli: il quale confinando col mare per lo spazio di settecento 
miglia da tre parti, e dall'altra collo stato della Chiesa per cento 
trenta miglia da un mare all'altro, non può essere offeso senz' 
armata di mare, dalla quale non si può assicurar meglio, che con le 
forze d'un'altra armata, la quale si metteria insieme facilmente col 
modo già detto. Perchè non mancano nel regno legnami ed altre cose 
necessarie per li corpi di galere, nè mancano armi, nè soldati, 
nè capitani nè marinari, e in quanto a uomini da remo servirìano 
tanti ladroni che sono in quel regno, e non bastando questi si 
potria valere in ogni bisogno delli schiavi dei particolari, che 
sono infiniti. E di vettovaglie non è in altra parte del mondo 
maggior copia che in Sicilia, Puglia ed Abruzzo: così saria 
sicurissimo quel regno, il quale adesso è sempre in pericolo, 
perchè non v'è tanta armata che basti per difenderlo per mare, nè 
modo di far tanta spesa quanta bisogneria per assicurarlo dalle 
offese di terra con eserciti e con fortezze.</p>
<p>Dell'animo dei popoli mi basteria dir quello che è, solito dirsi 
de' Napoletani, che ogni governo li sazia ed ogni stato li 
rincresce; e benchè le cose sieno ridotte in termine che la corona 
di Spagna per un continuato possesso di tanti anni, e per la 
grandezza della sua fortuna ha spente tutte le passioni antiche del 
regno, eccetto quelle delli affezionati di Vostra Serenità, che 
sono più vive che mai, però il re presente non sarà sicuro della 
volontà di quei popoli, quando avesse qualche sinistra fortuna, o 
in Italia, o in altre parti. E tanto più quanto li baroni e li 
privati sono malcontenti; questi per le troppe gravezze, e 
quelli per la poca stima che è fatta di loro, ed universalmente 
tutti per molti difetti che sono in quel governo, che sono tre 
specialmente. L'uno è, che Sua Maestà tiene quel regno con forza, 
perchè dubitando dell'animo de' regnicoli vuole avervi sempre una 
grossa guardia di Spagnuoli; e sebbene si tollera il tener con forza 
esterna li stati che s'acquistano di nuovo, però in un regno 
antiquato nella casa e fatto già ereditario, le forze forestiere 
sono più per afflizion de' popoli che per custodia del regno. Il 
secondo difetto è, che le utilità e onori del regno, che dovriano 
esser distribuiti fra li regnicoli, si danno per l'ordinario a 
Spagnuoli ed a Giannizzeri, che così chiamano quelli nati di sangue 
misto di Spagnuoli e di quelli del regno; onde li regnicoli non 
ponno sperare per alcuna via d'aver gradi nella loro patria nè 
appresso il loro principe, e tutti quei popoli premono in questo 
più che altra nazione del mondo. Il terzo difetto è nelle cose 
della giustizia, la quale è eseguilta in quel regno senza far 
differenza alcuna fra nobili e ignobili; e sebbene nel viver 
politico la giustizia distributiva vuole esser regolata con 
proporzione geometrica, che è secondo la qualità delle persone, 
altrimenti non è giustizia (come si vede che la pena dell'infamia 
è ad un ignobile poca, e ad un nobile grandissima), però 
quelli ministri procedono nelli meriti e demeriti, nelli favori e 
disfavori de' nobili ed ignobili con una istessa misura, non avendo 
considerazione alla diversità che ha messa fra questi e quelli la 
natura e la fortuna, che non si può mutare chi non muta la natura e 
li costumi di tutto il mondo, o non fa come Turchi, che hanno 
ugualmente tutti per schiavi. Di qui nasce che li nobili si 
disperano, vedendosi abbassati al pari di quelli che gli sono 
inferiori; e gl'ignobili, per essere trattati come nobili, diventano 
insolenti e presuntuosi. Tutti questi rispetti, e altri che lascio 
per brevità, fanno stare quei popoli malcontenti in modo, che saria 
pericolo che in qualche occasione che si appresentasse fossero 
facili a mutar principe, credendo di mutar fortuna, sebbene hanno 
provato molte volte, che quel male è come la febbre d'un infermo, 
che per cambiarsi di un letto in un altro, e d'una camera in 
un'altra, non per questo l'abbandona, ma la porta seco in ogni 
luogo; e quanto alli Napoletani questo basti.</p>
<p>Ma li Siciliani non hanno causa di desiderare mutazione di stato, 
se non fosse per le parzialità che sono tra loro; le quali sebbene 
Don Ferrante Gonzaga ed altri vicerè hanno cercato di componere, 
non hanno mai potuto far tanto che basti, perchè la discordia 
invecchiata è come un'infermità velenosa sparsa per tutto il 
corpo, che sebbene per forza di medicine ed empiastri si mitiga da 
una parte, però dà fuori dall'altra, e da quella dove manco 
s'aspetta, e le discordie fra cittadini, <foreign lang="lat">massime</foreign> quelle fra 
nobili e plebei, hanno sempre causato grandissimi danni nelle città 
e nei regni. Per questo pericolo fu già cousigliato l'Imperadore a 
fare una fortezza in Palermo per tenere in freno quella città, la 
quale per esser grossissima, e piena di baroni e signori e 
principali capi di quel regno, è seguitata nelle azioni sue o buone 
o cattive da tutto il resto dell'isola. Ma alle offese di fuori, che 
consistono tutte nelle forze delle armate, è provvisto con le 
fortezze e con la milizia, e si provvederia più sicuramente con 
l'armata, eseguendosi quell'ordine che ho discorso dei regno di 
Napoli.</p>
<p>Le fortezze sono quasi tutte dalla costa di levante, che è più 
pericolosa, perchè è tutta piena di porti, ed è più importante 
perchè è più fertile, più ricca e più abitata, onde da questa 
costa principia la fortezza di Messina, importantissima per il porto 
e per la vicinità della Calabria, e perchè è quasi la chiave che 
congiunge la Sicilia col regno di Napoli; e benchè sia un mal sito 
da fortificare per esser fra mezzo i monti che li sono a cavaliere 
da ogni banda, però Don Ferrante Gonzaga ardiva dire, che era la 
più bella e più perfetta in ogni sua parte, che avesse 
l'Imperadore in tutti i suoi regni.</p>
<p>Segue poi Catania con Siracusa al mare, e Leontino fra terra, che 
impedisce le offese che possono esser fatte al porto d'Agosta, 
perchè il castello d'Agosta è piccolo e senza fianchi, e non 
potria resistere contro un'armata reale che l'assaltasse. E quando 
fosse fatto un altro forte sopra Capo Passaro, che è nel fine 
dell'isola, saria difesa tutta quella parte. La costa oltramontana 
è similmente sicura per il detto rispetto, e perchè è tutta 
montuosa ed aspra, e quelli due porti che ha, Palermo e Trapani, 
sono assicurati dalle fortezze. La milizia ordinaria è mille 
cinquecento cavalli leggieri del servizio militare del regno, e li 
fanti spagnuoli che guardano le fortezze; e benchè per questa causa 
la corona ha poca spesa, però ne ha tante altre, parte ordinarie, 
com' è l'interesse delle entrate vendute, il pagamento de' 
governatori, ufficiali ed altri provvisionati, lo stipendio di 
dodici galere e delle guardie delle fortezze, parte estraordinarie, 
ma continue, come la spesa della Goletta de' biscotti de' soldati, 
de' formenti comprati in altre parti, e mandati a pagare in Sicilia, 
che non solamente consumano l'entrate ordinarie, che sono 
centoquaranta mila ducati, ma ancora le estraordinarie, che si 
cavano dalle tratte, che a ducati due per salma si computano da 
cento mila ducati un anno per l'altro. </p>
<p>Della Sardegna occorre dir poco, perchè non ha mai data nè 
entrata nè spesa al re, salvo quest' anno che bisognò mandarvi due 
mila fanti per dubbio dell'armata turhesca per aver Corsica tanto 
vicina.</p>
<p>La parte della Toscana dà molta spesa a Sua Maestà per 
fortificarla e custodirla, e l'utile non è altro che aver un piede 
in quelle parti per contenere il duca di Firenze in officio, benchè 
il tutto alla fine cascherà nelle mani sue, e già Sua Eccellenza 
ha avuto l'ordine e li denari dal re per fortificarla, e l'autorità 
di far le fortezze, e mutar le guardie a modo suo. </p>
<p>Ho detto della Spagna con le provincie aggiunte, e dell'Italia 
quanto può bastare al presente bisogno: parlerò ora della contea 
di Borgogna e dei Paesi Bassi, che è il terzo principal membro 
delli stati del re Cattolico.</p>
<p>La contea di Borgogna confina con la Francia e con Svizzeri e con 
il resto di Germania; ma li Paesi Bassi, che sono Fiandra, Artois, 
Henaut, Lucemburgo, Brabanzia, Olanda, Zelanda, Gheldria e Frisia, e 
sono tutti in un corpo e contigui l'uno all'altro, hanno per confini 
la tramontana il mar d'Inghilterra, da levante la Germania, da 
mezzodì e ponente il re di Francia, dal quale si difendono con 23 
fortezze, che così le chiamano, sebbene molte ch' io ho viste non 
meritano questo nome.</p>
<p>Questo paese per lunghezza de' confini, per moltitudine di popoli e 
ricchezze, per comodità del mare e de' fonti, e per bellezza e 
magnificenza di terre, non ha invidia a qualsivoglia regno d'Europa, 
e non è al mondo alcun altro paese che sia insieme piu sterile e 
più ricco. È più sterile parte per natura e per il cielo, ch' è 
freddo ed umido, parte per poca cura degli uomini, li quali 
attendono più alla mercanzia e all'altre arti, che 
all'agricoltura, lasciando andare il paese a pascoli e a boschi, 
come fanno anco gl'Inglesi il loro: ed è più ricco per il gran 
traffico che ha con l'Inghilterra, con la Francia, con la Spagna, 
con la Germania, con l'Italia e con tutto il mondo, perchè serve a 
tutti questi luoghi di molte cose, e d'altre molte è servito da 
loro, delle quali parte vanno distribuite per il paese, e parte son 
mandate in altre bande; e fra le cose che di là escono e vanno per 
tutto il mondo, sono le tappezzerie, li panni e le tele, e nelle 
tappezzerie si vede ciò che può fare l'eccellenza dell'arte, 
perchè siccome i maestri di mosaico lavorando con piccioli sassetti 
rappresentano diverse immagini di cose, così questi con minutissimi 
fili di lana e di seta non solamente adornano l'opera di varii 
colori, ma ancora fingono artificiosamente l'ombre e li lumi, 
mostrando i rilievi delle figure con quella misura che sanno fare i 
pittori più eccellenti.</p>
<p>Questi traffichi adunque e quest' industria portano continuamente 
in quei paesi le ricchezze dell'altre parti del mondo, donde n'ha 
potuto cavar l'Imperatore 24 milioni d'oro in pochi anni, e il re 
presente una gran parte della spesa di quest' ultima guerra; perchè 
quando non fusse altro che le novanta insegne di fanteria, ed otto 
mila cavalli che s'obbligaron pagare questi stati per il tempo che 
durava la guerra, con tutte le monizioni che fanno bisogno, ed oltre 
questo un corpo di navi armate per custodia di quei mari, è un 
aiuto così grande, che difficilmente si potria aspettarlo maggiore 
da altri maggiori regni. S'aggiunge a questo la spesa della fabbrica 
e della guardia di tante fortezze in tempo di pace ed in tempo di 
guerra, le provisioni de' governatori, de' ministri e de' capitani, 
la spesa della corte e della casa di Sua Maestà, le quali tutte 
sono fatte da' servizi estraordinari, non avendo il re pur un ducato 
d'entrata propria d'ordinario in tutti quei stati; poichè 
l'ordinario antico fu donato a' popoli dagli antecessori del 
duca Carlo, e l'estraordinario, che era divenuto ordinario, ed era 
andato a poco a poco crescendo fino alla somma di quattrocento mila 
ducati, è tutto impegnato con consenso de' popoli per cagione delle 
guerre che sono state quasi continue in quelle parti; onde, per 
valersi di denari di tempo in tempo, è bisognato aggiungere dazi a 
dazi, e gravezze a gravezze, di modo che non è altro paese al mondo 
dove il vivere sia più caro, e quello che val due in Italia, val 
tre in Germania, e quattro e cinque in Fiandra. Così il re cava di 
quei stati più di ottocento mila ducatì all'anno in tempo di pace, 
ed in tempo di guerra più d'un milione e mezzo, e la Fiandra 
contribuisce per tre sesti, la Brabanzia per due, e per uno 
l'Olanda: la Frisia s'accorda con poca cosa: la Gheldria è libera 
per essere acquistata nuovamente: e gli altri stati, per esser tutti 
alli confini e sottoposti a' moti di guerra, hanno d'ogni tempo il 
loro peso.</p>
<p>Questi sono li tesori dei re di Spagna, queste le miniere, queste 
l'Indie che hanno sostentate l'imprese dell'imperatore tanti anni 
nelle guerre di Francia, d'Italia e d'Alemagna, e hanno conservati e 
difesi li stati, la dignità e riputazione sua. E da niun' altra 
parte non si può nè più sicuramente, nè più facilmente 
offendere il re di Francia che da questa, donde tante volte s' è 
penetrato sin al cuor del suo regno con li eserciti, e fatti 
grandissimi progressi. Ma in quei stati s'ha da temer di due cose: 
l'una è la volontà de' popoli malcontenti per l'assidue gravezze, 
e perchè il governo d'ogni cosa, che soteva essere in mano loro, è 
tutto in mano de' Spagnuoli; l'altra è la potenza e vicinità de 
Francesi, i quali nè in tempo di guerra, nè in tempo di pace 
lasciano passare alcuna occasione in quelle parti, che possa essere 
utile a loro e di danno agli avversarj. Però l'imperatore per 
assicurarsi de' popoli pensò che fosse da tener continuamente una 
grossa banda di Spagnuoli in quelle parti, oltre la fortezza 
che fece fare in Gand, ed altre che disegnava fare in altri luoghi. 
E per assicurarsi dai Francesi pensò valersi delle armi 
d'Inghilterra, che sono sempre state fatali al regno di Francia. 
Così fece la lega col re Enrico VIII, e s'obbligò l'uno e l'altro 
con certo numero di gente alla difesa delli comuni stati. Ma morto 
Enrico, e dopo lui Odoardo, e succedendo Maria, l'Imperatore, che 
disegnava sempre cose grandi, pensò di potersi acquistare quel 
regno con occasione di matrimonio di quella regina col figliuolo. Ma 
non gli successe dal fatto quello che desiderava, perchè il re 
Filippo trovò tanti impedimenti e tante difficoltà, che mi ricordo 
avere inteso da un gran personaggio che Sua Maestà si trovava ogni 
dì più malcontenta d'avere atteso a quella pratica, perchè non 
aveva nè regno, nè autorità, nè obbedienza, nè pur la corona, 
ma solamente un certo nome che serviva più in apparenza che in 
effetto.</p>
<p>Ma poichè sono venuto a parlar del regno d'Inghilterra, mi par 
necessario darne un poco di conto, toccando solamente alcuni 
particolari, che possono servire al presente proposito, usando 
quella brevità che si ricerca al corso di questo mio ragionamento. 
È l'Inghilterra fra tutti li regni settentrionali il più ricco e 
il più potente, e benchè la corona abbia poca entrata per 
l'ordinario, che non passa cinquecento mila ducati, però di 
straordinario ne cava facilmente tutto quello che bisogna per pace e 
per guerra, perchè si mettono li sussidj maggiori e minori, 
aggravando le facoltà de' particolari ad arbitrio d'uomini 
destinati a ciò, e quello che è imposto si riscuote in due mesi 
senza alcuno strepito o minimo tumulto, come fu l'anno passato, 
sebbene la somma ascendeva ad un milione e mezzo d'oro. La 
potenza è nel numero delle genti da guerra e nelle forze 
dell'armata di mare, in che quel regno è superiore a tutti li 
vicini per la comodità del sito atto ad offender altri, e difficile 
ad essere offeso. Ma per la natura de' popoli e per la debolezza del 
consiglio, da certo tempo in qua quel regno ha avuto più danno che, 
utile da queste sue forze, perchè s'è perso Cales per non saper 
provvedere in tempo al pericolo, e s'è indebolito il regno per le 
tante discordie intestine; e perchè gl'Inglesi sono universalmente 
tutti desiderosi di novità, inimici a' forestieri, e poco amici fra 
loro, e tentano ogni cosa che lor viene nell'animo, come se tutto 
ciò che si può immaginare si potesse eseguire facilmente.</p>
<p>Da questo sono nate tante sollevazioni nel regno, che non sono 
state viste altrettante in tutto il resto del mondo, e la più nuova 
fu quella di Tommaso Staffort nipote del cardinale, che pensò di 
far vollar quel regno con sessanta uomini soli, che aveva condotti 
di Francia, e portò la pena  della temerità sua. Di qua è nata la 
mutazione della fede, che è la maggiore alterazione che possa 
nascere in un re perchè oltre l'offesa che si fa a Nostro Signore 
Iddio, ne segue la mutazione de' costumi, delle leggi, 
dell'obbedienza, e finalmente dello stato, come si vede esser 
successo in Asia, in Africa, in Grecia ed in gran parte dell'Europa. 
Di qua sono causate tante depressioni d'uomini grandi ed esaltazioni 
de' bassi, tante prigionie, tanti esilj, tante morti, che pare cosa 
incredibile, ed è, pur vera, che da venti anni in qua sono morti di 
mala morte in quel regno tre regine, quattro duchi, quaranta conti, 
e più di trenta mila altre persone, onde si può riputar come 
impossibile che a questa sorte d'uomini possa dominare un esterno, 
non essendo sicuri li proprj del regno. Con tutto questo non ha 
mancato il re d'usare o gni modo e ogni via, o consigliata dal 
padre, o trovata dal suo giudizio e delli suoi, con che potesse 
sperare d'acquistare autorità appresso quei popoli.</p>
<p>Perchè per farsi grato si mostrò umanissimo con tutti, 
confidò la propria persona nelle mani loro, fece professione di non 
voler niente da loro, spese larghissimamente, tributò tutti li 
grandi, ridusse il consiglio della regina, da ventidue che erano, a 
sei soli suoi confidentissimi, e fece quel più che si poteva fare 
senza metter mano alla forza; ma vedendosi crescere sempre più i 
sospetti, e conoscendo che se non aveva figliuoli saria stato 
escluso da quel regno morendo la moglie, e vedendo appresso che il 
popolo inclinava a miledi Elisabetta, che è adesso regina, pensò, 
per non perder con vergogna quello che non poteva tener con onore, 
di maritarla nel duca di Savoia, come suo confidente, e che avesse 
da dipendere da lui, e conservargli amico quel regno, poichè vedeva 
non poterlo aver soggetto. Ma ciò non gli successe, essendovisi 
ritrovate due difficoltà; l'una di guadagnar la volontà di 
Elisabetta, la quale pareva che non fosse per maritarsi senza 
consenso del parlamento generale di quel regno, avendo così 
ordinato il re suo padre, e il parlamento non si vedeva inclinato a 
consentir che lei si maritasse in un forestiero: l'altra d'indurre 
la regina Maria sua sorella a consentire che ella si maritasse con 
speranza del regno: e questa difficoltà pareva anco maggiore 
dell'altra, perchè la regina l'aveva in malissimo concetto, e non 
voleva tenerla per sorella; ed essendo come era d'animo terribile ed 
ostinato, non ardiva il re nè altri di praticare contro il voler 
suo. Per questo fu dato carico al confessore del re, che è uomo 
molto destro, ed era grato alla regina, che tentasse. Fece il 
confessore l'officio con tanta assiduità e destrezza, che vinse 
l'animo di lei in modo che si mostrò contenta, e promise di 
parlarne col re la sera seguente; ma non avendone parlato, ed 
essendo tornato l'altro giorno il confessore da lei, la trovò 
tutta mutata, e fu data la colpa al cardinal Polo, che per non 
essersi comunicata la cosa prima con lui, avesse fatto officio 
contrario. Era quel cardinale d'una singolar bontà comprovata in 
tutto il tempo della vita sua con li costumi e con la dottrina, e 
non metteva il suo studio in altro che nel confermar quel regno 
nella religione cattolica, e mantenerlo quieto; onde conoscendo che 
quella sorella doveva succedere nel regno, e che per non lasciarla 
ricascar nell'eresia, in che era nata e nodrita, bisognava darle un 
marito che fosse cattolico, e che avesse autorità seco, non poteva 
pur pensare d'impedir quella pratica, perchè averia fatto contro il 
principal suo disegno. Ma fu data quella imputazione a lui, per 
essere stato sempre sospetto nella corte dell'Imperatore e del Re, e 
perchè avendo suprema autorità nel regno, non ha mai voluto usare 
niuna via estraordinaria, come desideravano gli Spagnuoli, per fare 
il Re signore assoluto; tanto che parlando un giorno con me 
monsignor d'Arras del cardinale disse, che non intendeva nè sapeva 
niente di cose di stato e di corte, e che non era buono in quel 
regno nè per consiglio, nè per governo. E perchè è costume delli 
Spagnuoli, quando non possono o non sanno condurre ad effetto un lor 
bisogno, sospicar sempre che qualcheduno, che doveva aiutarli, gli 
abbia impediti, venne imputato a quel santissimo ed Ýnnocentissimo 
uomo, non quello che ha fatto, ma quello che averia potuto, quando 
avesse voluto. Non si potendo adunque condurre a fine allora questa 
pratica, si scorse così fin che la regina aggravò nel male, e 
fingendo l'occasione fu mandato il conte di Feria in Inghilterra per 
rinnovarla, con ordine espresso, che avendo la volontà della 
regina, o non l'avendo, facesse in modo che quest' altra conoscesse 
il re per autore della sua grandezza; e mi dissero il conte ed 
il confessore, che in cosa di tanta importanza non si doveva aver 
rispetto al dispiacere d'una donna. Così perdè l'una e non 
s'acquistò l'altra; perchè la regina Maria, parte per sdegno suo 
naturale, parte per vedersi sforzata a consentir a quello a che non 
era inclinata, s'appassionò tanto che vi lasciò la vita; e 
quell'altra succedendo nel regno per sua fortuna, ed avendo l'animo 
grande molto simile a quello del padre, non vuole dipender da altri 
che da sè stessa, sebbene dà buone parole a tutti. E benchè non 
abbia fin qui mutata la religione per diversi suoi rispetti, 
tuttavia si crede che o per inclinazione che lei ha alla setta nella 
quale è nata e nodrita, o per la qualità di quelli che ha assunto 
al governo, di quel regno, ritornerà nelli termini che era vivendo 
il re Odoardo. E quanto al matrimonio, gl'Inglesi stanno in quest' 
opinione, che non si mariterà fuori del regno; e sebbene vien detto 
che si tratta col re Cattolico, però Sua Maestà non attende a 
così fatta pratica, parte perchè non gli mette conto d'impegnarsi 
di nuovo fu quel regno, parte per altri rispetti che stanno segreti. 
E fin al partir mio dalla corte Sua Maestà non aveva altra speranza 
di conservarsi quel regno amico, salvo una sola, cioè che quella 
regina ha da star sempre in sospetto de' Francesi, i quali 
pretendono ragione in quel regno per la regina di Scozia, discesa da 
una sorella del re Enrico VIII, e più prossima alla successione 
legittima quando quella regina fosse giudicata inabile per esser 
nata in tempo che viveva ancora la moglie legittima di suo padre. Ma 
di tutte queste cose ed altre che sono successe dopo il mio partire 
dalla corte, la Serenità Vostra n'averà più chiara e più fresca 
notizia dal clarissimo Tiepolo, il quale trovandosi sul fatto 
può scrivere più fondatamente quello che si pratica, che non posso 
io indovinarlo; onde finirò con questa conclusione breve, che il re 
Cattolico per la conservazione delli suoi stati in Fiandra, e per 
tener sempre aperto quel passo per la navigazione di Spagna, ha da 
far sempre ogni suo sforzo per stare in pace con quel regno, e per 
non lasciarlo cascare in mano d'altro principe, dal quale potesse in 
alcun tempo temer di guerra.</p>
<p>Ho detto, Serenissimo Principe, quanto più brevemente ho potuto, e 
con più brevità forse che non si richiedeva alla grandezza della 
materia, la condizion particolare delli stati del serenissimo re di 
Spagna, e quanto sia da stimar per il numero e per la grandezza 
delle forze e delle ricchezze, e per la moltitudine de' paesi, e per 
l'abbondanza delle cose, e perchè non è alcuna parte del mondo nè 
in mare nè in terra, in India, in Africa o in Europa, dove quel re 
non abbia qualche gran regno. Mi resta mo a parlare di due altre 
cose, che sono il principal fondamento delle offese e delle difese, 
e senza le quali non si può sostener la guerra nè avere autorità 
nella pace; l'una è il denaro e l'altra la milizia.</p>
<p>Di tutti questi suoi regni ha Sua Maestà ogni anno cinque milioni 
d'oro di entrata in tempo di pace; uno e mezzo dalla Spagna, mezzo 
dalle Indie, uno da Napoli, uno da Milano e da Sicilia, ed un altro 
da Fiandra e da' Paesi Bassi: ma ha di spesa sei milioni e più, e 
questo di piu si cava dalle imposizioni estraordinarie a suo 
beneplacito; donde pareria che potesse avere poca comodità di 
denari per fare imprese, consumando tutti quelli che cava dalli suoi 
regni nelli suoi bisogni ordinarj. Ma considerando dall'altro canto, 
che l'Imperatore suo padre, benchè avesse li medesimi carichi, ha 
potuto fare tante guerre e tante imprese in Italia e fuor d'Italia, 
in mare ed in terra, e che questo medesimo re ha potuto 
sostentare questi ultimi anni tanti eserciti in Fiandra, in 
Piemonte, in Lombardia e nel Regno, e tanti soldati in Africa contro 
Turchi, che si fa conto che abbia speso più di dieci milioni d'oro, 
si può credere che con tutto che la spesa superi l'entrata, 
nondimeno non manchi modo ai principi grandi di trovar gran somma di 
denaro nei tempi di gran bisogni, e manco di tutti al re di Spagna, 
non tanto per le miniere che ha in Spagna e nelle Indie, delle quali 
la nazione spagnuola, secondo il suo costume, ne dice gran cose, 
quanto perchè ha tanti stati e tanti vassalli, e quasi tutti 
ricchi, e donde ha avuti tanti servigj non per forza o per violenza, 
ma quasi tutti con consenso de' popoli persuasi dell'utilità 
pubblica e privata. Nelle miniere non pare che sia da fare quel gran 
fondamento che vien fatto da' Spagnuoli, perchè si vede da una 
parte il re di Francia ed il Turco ricchissimi senza miniere, e 
dall'altra l'Imperatore presente con tante miniere nei suoi stati, 
quante ne ha tutto il resto d'Europa, esser sempre in bisogno.</p>
<p>Sta dunque la ricchezza del re di Spagna tutta ne' popoli, come 
quella di tutti gli altri principi, e per valersene suole usare una 
delle tre vie, o sussidj, o accrescimenti di dazj, o imprestiti de' 
particolari. Nelli sussidj Sua Maestà ha quelle difficoltà che 
hanno tutti gli altri principi, perchè chi non usa l'autorità non 
fa provvisione d'importanza, e chi l'usa si mette in pericolo di 
sedizione e tumulti: però si serva quest' ordine, che si tratta 
prima con li principali delle città e delli stati, e poichè questi 
sono persuasi, si seguita agli altri con parole, con promesse e 
verso alcuni con premj. Così sono stati aggravati di sussidj i 
Paesi Bassi, lo stato di Milano ed i regni di Napoli e di Sicilia, 
ma non già della Spagna, perchè niuno de' grandi, nè per speranza 
di suo particolar utile, nè per paura di dispiacere al re, si è 
mai potuto ridurre a consentir d'innovare cosa alcuna in 
pregiudizio delle immunità di quel regno. Nell'accrescere i dazj 
vecchi, e metterne de' nuovi, che è il secondo modo di trovar 
denari, vi è sempre qualche difficoltà, eccetto quando si può 
mostrare con qualche apparenza che non s'aggravino quelli del paese, 
ma forastieri solamente, come fu in Sicilia l'imposizione delle 
tratte, ed in Puglia la nuova imposta sopra li oli che sono portati 
in paesi alieni, e cose simili: e benchè ogni sorte di gravezza 
torni finalmente anco in danno del paese, però quando il danno non 
è così evidente, e il benefizio è universale, i popoli non hanno 
ardire di far resistenza: od in questo giovano molto le sottilità 
de' fiorentini, i quali sono fatti a tutti odiosi per tal causa.</p>
<p>È nuovamente comparso alla corte un Giovanni Leonardo da 
Benevento, il quale ha ricordata al re una provisione nuova sopra il 
sale, che non dà alcun danno ai popoli e porta grande utilità a 
Sua Maestà; perchè tutto il sale che si adopra nelli Paesi Bassi 
è condotto di fuori, e si suole ricevere in Zelanda in certi 
ridotti, che per antichi privilegi erano di alcuni particolari, i 
quali pagando il sale a cui lo conduceva, lo rivendevano poi ad 
altri per poco prezzo, contentandosi di guadagnare solamente tanto 
che bastasse per la spesa dei luoghi e pel suo trattenimento, e 
quelli altri l'andavano poi conducendo di luogo in luogo con molto 
loro guadagno, imponendogli il prezzo secondo il parer loro. Ora il 
Benevento ha ricordato al re, che compri le ragioni di quelli 
particolari, e riceva il sale per suo conto, e lo faccia dispensare 
da' suoi ministri di luogo in luogo ad un prezzo limitato; e trova 
che vendendolo anco per manco di quello che si suol vendere, ne 
caverà ogni anno di entrata ferma più di cinquecento mila ducati. 
E per inviar la cosa in questo principio, è stato dato l'appalto 
a Negro de' Negri genovese per duecentomila ducati all'anno, 
il quale ne spera guadagnar altrettanti, ed il Benevento ha tremila 
ducati all'anno pel suo ricordo. Questo è quel Benevento che si 
offrì già di accrescer l'entrata della Serenità Vostra 
grossamente, senza gravar li popoli e senza far novità 
d'importanza, e venne in questa città e cominciò a trattare certa 
cosa in materia del ferro, che pareva riuscibile, e s'intertenne 
tanto tempo in questa pratica, che per essere stracco di spendere, o 
pure per esser domandato dall'Imperadore, come lui ha detto, lasciò 
la cosa imperfetta; ma ritorneria volentieri a fornirla, ed a 
ricordarne delle altre, sperando col solo beneficio di cinque per 
cento, che dà la legge, di farsi ricchissimo; ed ha mandati alcuni 
suoi agenti qui per questo effetto, e benchè sia uomo che ragioni 
assai, però mi dà conto di alcune cose che hanno molta apparenza: 
ma questa è altra materia, e da trattarne più largamente in altro 
tempo.</p>
<p>Il terzo modo, che ha il re di Spagna, è di valersi dei denari dei 
particolari, o per via d'imprestito, o col vendere ed alienare beni, 
e dar via offizj a tempo o in perpetuo; e benchè delle entrate sue 
proprie ne resti da obbligar poco, non gli manca però mai modo di 
altri beni così ecclesiastici come secolari, con cui l'Imperatore 
premiava chi lo serviva. E già ha principiato a metter mano 
nell'una cosa e nell'altra, perchè l'anno passato consegnò al 
Centurione una commenda in Spagna di diciottomila ducati l'anno 
d'entrata a conto de' suoi crediti, e quest' anno ha venduto il 
segretariato di Napoli per dodicimila ducati. E se accordasse di 
vendere i governi delle Indie, di che è stato parlato tante volte, 
ma non concluso per non mettere in pericolo di qualche ribellione 
quei paesi, avria almanco otto milioni d'oro in tre anni, con 
promessa di mercanti in Anversa ed in altre piazze sicure; e 
se volesse far levare dalle chiese di Spagna l'insegne de' marrani, 
ed abilitar gl'interessati agli onori come gli altri, ne caveria 
tanto che appena si potria credere. D'imprestiti in sulla fede ne ha 
avuti Sua Maestà assai in questi ultimi anni in Spagna ed in 
Fiandra, perchè non è alcuno che in caso di bisogno abbia ardire 
di negare qualche aiuto al suo principe che lo dimanda, e con chi si 
scusa di non aver denari pronti, usa valersi di altri sotto la sua 
ditta; ma questa è una cosa che non si può fare molto spesso, nè 
senza qualche grande e manifesta occasione di bisogno.</p>
<p>Oltre queste vie, che sono quasi ordinarie di tutti i principi, ve 
ne è un'altra estraordinaria, la quale perchè è, poco onorevole, 
vien però tenuta segreta. Questa è mia industria, che fu 
principiata già due anni e più con un Tiberio della Rocca, ben 
conosciuto da alcuni di questa città, ma non fu continuata, essendo 
occorsi certi dispareri fra lui ed il confessore del re, per le mani 
del quale passò tutta questa pratica. Si trovò poi un Tedesco di 
Malines che la messe in opera, e con un'oncia di certa sua polvere e 
e sei di argento vivo, fa sei oncie di argento, che sta al tocco ed 
al martello, ma non al fuoco. E fu qualche opinione di valersi di 
quella sorte di argento per pagar l'esercito; ma li stati non hanno 
voluto consentire, perchè con questa occasione tutto il buono saria 
portato in altri paesi, come seguì in Inghilterra a tempo del re 
Enrico. Ma poichè questa invenzione è molto grata al re ed a Ruy 
Gomez, e venne premiato largamente quello che l'ha ritrovata, si
può credere che in tempo di qualche strettezza Sua Maestà se ne 
valeria senza rispetto.</p>
<p>Si è detto delli modi che ha il re per provvedere li denari, che 
sono il nervo della guerra e l'ornamento della pace; parlerò 
ora della milizia, la quale è di due sorte, da mare e da terra. 
Quella da mare è parte propria e parte condotta. Propria si dimanda 
le dodici galere di Spagna, quattro di Napoli, e quattro di Sicilia, 
perchè li legni ed armezzi, li schiavi e galeotti sono tutti di Sua 
Maestà. Condotta si chiama l'armata del principe Doria di venti 
galere, le sei del signor Antonio Doria, sei del Cicala, due del 
signor di Monaco, due del marchese di Terranuova, sei di messer 
Stefano da Mare, che solevano essere del Pappacoda. Nelle galere 
proprie Sua Maesta spende tremila cinquecento ducati l'anno per 
ciascuna, e nelle condotte sei mila. Spende manco nelle proprie, e 
li capitani ne hanno più utile, perchè non stanno armate più di 
otto mesi dell'anno, mentre le altre sono obbligate per tutto 
l'anno, e li capitani hanno da far la spesa continua alli schiavi, e 
provvederli quando ne mancano. E perchè non si può corseggiare la 
riviera di Barberia, come già si soleva, per la gran guardia che 
viene fatta da' Turchi e la gran difficoltà di poter trovare uomini 
da remo, però spesse volte occorre che le galere sono zoppe, nè 
possono uscire alle imprese: onde se bene Sua Maestà ha sessanta 
galere in numero, non se ne può poi valere di più di 
quarantacinque o cinquanta, che sono poi le meglio governate, le 
meglio armate e meglio comandate che siano al mondo. Tanto importa 
l'aver avuto per capitano il principe Doria, la disciplina del quale 
ha fatti tanti valent' uomini. Fra li quali, dopo il principe, per 
età e autorità il primo è il signor Antonio Doria, stimato 
grandemente per l'esperienza che ha data di sè in molte guerre in 
mare ed in terra; e noi dovemo avergli grande obbligo, perchè in 
tempo delle cose della Provenza sostentò arditamente l'onore di 
questa repubblica in presenza dell'Imperatore contro chi voleva 
incolparla del mal successo di quella impresa. Pretende questo 
signore di avere il generalato dell'armata, morendo il principe, il 
che se succede, perderà il re Giovanni Andrea nipote del 
principe, quale è dì uno spirito vivo e di più pratica per l'età 
sua che molti vecchi capitani, il quale mentre era alla corte si 
lasciò intendere chiaramente che non voleva che alcuno comandasse 
alle sue galere altro che lui, e che se il re di Spagna non lo 
vorrà per generale, lo torrà un altro principe, e se non altro 
sarà capitano generale dì sè stesso; onde perdendo lui, perderà 
il re il maggiore e miglior corpo dell'armata: ma ha pur troppo 
pochi anni per esser generale e per aver l'obbedienza degli altri. 
Dell'armata di Spagna è capitano Don Giovanni di Mendoza, che fu 
figliuolo di Don Bernardino, ed è in assai buon credito sì per le 
qualità sue che per la grandezza del padre, ma è tanto giovane, 
che non può aver quella virtù, nè quella esperienza che bisogna, 
Don Berlinghieri è capitano di quelle di Sicilia, e Don Sanchez di 
Leva di quelle di Napoli, e gli altri che hanno il governo di quelle 
di Terranova, di Monaco ed altre, sono sufficienti assai per il loro 
carico. Ma le galere del signor di Monaco sono sequestrate in Genova 
per certe pretensioni di Giorgio Grimaldi suo cognato che le 
comandava, e sino al mio partire dalla corte, la cosa stava così 
sospesa con mala soddisfazione di quel signore, il quale per questa 
causa, aggiunta alle altre vecchie, si dubitava che fosse per 
lasciare il servizio del re ed accostarsi ai Francesi, che non saria 
stato utile nè ai Genovesi, nè al duca di Savoia, ed avria dato 
gran disturbo alle cose del re in quelle parti. Ma per ritornare 
all'armata, Sua Maestà potria farla molto maggiore di numero e di 
forze, quando si eseguisse di fare in tutti i suoi regni quello che 
si tratta nel regno di Napoli, che è di risecar la spesa delle 
fortezze e delle genti da terra, e armare più numero di galere. Nè 
può mancar materia a Sua Maestà per li corpi ed armezzi perchè 
n'ha per tutto, e per le paglie serviria quello si avanzasse 
delle altre spese, che non sono così necessarie; e per marinari ha 
infiniti Calabresi, Pugliesi, Siciliani, Sardi, Maiorchini, 
Catalani, Biscaglini ed altri Spagnuoli che vivono in mare 
continuamente; e per galeotti, che è la maggior difficoltà, potria 
valersi di tanti ladroni che sono quasi infiniti ne' suoi regni. 
Così Sua Maestà averia tanta armata che saria potentissima in mare 
e quasi formidabile al mondo, assicureria i suoi sudditi, offenderia 
quelli de' nemici, saria temuta dai Turchi e riverita da' Cristiani, 
ed uniria tutti li suoi regni, che essendo divisi l'uno dall'altro e 
tanto lontani, malamente si possono soccorrere l'uno l'altro. 
Qualche principio di questa risoluzione si vedrà nel regno di 
Napoli, al che attende Don Giovanni Manrique ritornato ultimamente 
da quel governo; e si può aspettare come certa l'istessa provisione 
dappertutto: ma una esecuzione di questa importanza ha bisogno di 
una buona pace e d'un lungo riposo.</p>
<p>Nella milizia di terra Sua Maestà non ha manco forze nè manco 
autorità che in quella di mare, perchè da tutti li suoi regni ha 
gran numero di uomini e di armi di ogni sorte, e razze di cavalli 
eccellentissimi in Spagna e nelli Paesi Bassi e nel regno: supera 
ogni altro principe in questo, che per essere signore di tanti 
popoli e nazioni si può valere delli suoi medesimi in tutte le 
azioni di guerra. Perchè la fanteria spagnuola per esser cauta, 
paziente agl'incomodi, e facile alla disciplina, è sopra tutte le 
altre atta a far l'imboscate, difender passi, far ritirate e 
sostener un assedio. L'italiana, per essere più animosa vale nel 
dar la varga, nelle scaramuccie, ne gli assalti e nel mestier 
dell'armi alla leggiera. Delli Valloni è propria l'ordinanza ed il 
combattere in campagna, siccome anco de' Tedeschi, dei quali Sua 
Maestà ne può sempre avere quel numero che vuole, quando abbia 
denari. Fra tutti questi li Spagnuoli, come figliuoli primogeniti 
sono più cari e favoriti a questi si danno li premj, a questi 
gli onori, a questi si confida la custodia dei regni e delle 
provincie, e perchè si abbiano più fedeli se gli dà trattenimento 
utile ed onorevole in ogni tempo a spese di altri, e di questi ne 
sono in essere da circa tredici mila fuori di Spagna, in varj 
luoghi, in Africa, in Fiandra, in Lombardia, in Toscana, in Sìcilia 
e nel Regno, e se ne potriano condurre fuori anco degli altri, ma 
non mai tanti che per sè soli bastassero a fare un esercito 
intiero. Quanto alla cavalleria, la gente d'armi è la migliore che 
sia al mondo, e non solamente ha potuto resistere ai Francesi, che 
hanno tanto gran nome in questa sorte di milizia, ma ancora 
dissiparli e romperli in poco tempo due volte. Di questo n' è causa 
l'ordine, la sorte delle armi e la virtu de' cavalli. L'ordine de' 
Francesi è una fronta larga e con le spalle deboli, perchè ognuno 
si vuole mettere nelle prime file; ma li Fiaminghi moltiplicando le 
file ed ingrossando il corpo lo fanno più forte e piu sicuro. Nelle 
armi è questa divvrsità, che i Fiaminghi vanno tutti armati, e i 
Francesi per bravura non armano nè le gambe, nè le ginocchia, in 
che sta la forza di dar l'urlo e di sostenerlo. Quanto poi ai 
cavalli, i Fiaminghi hanno grande avvantaggio, perchè avendo le 
razze in casa loro, possono fare l'eletta a loro modo; ma li 
Francesi, che non hanno razze, si vagliono di quelli che possono 
avere. Dell'altra cavalleria non si potria dir cosa nuova nè di 
momento, se non fosse il gran nome che hanno li Ferrajoli, quali 
perchè sono più dannosi agli amici che agl'inimici, perchè sono 
insolenti e disobbedienti, e perchè se sono pochi non servono a 
niente, e se sono molti mettono in confusione tutto l'esercito e 
ruinano il paese, ed oltre di questo, perchè costano assaì, è 
comune opinione che perderanno in breve la riputazione, e che 
i principi non si valeranno lungamente di loro. Che numero di 
gente e quanta forza possa mettere insieme il re di Spagna in un suo 
bisogno, è facile da giudicare, considerando che in questi ultimi 
anni ha sostenuto alcuna volta quattro eserciti in un tempo in 
diverso parti con più di cento mila uomini da fatti. Il minor 
numero era d'Italiani, perchè avendo questa nazione mal nome per la 
disubbidienza e poca disciplina, e per esser sospetta di fede 
(perchè alcune volte per li mali trattamenti che li sono stati 
fatti hanno mutato servizio), è fatta odiosa a tutti gli 
oltramontani; i quali perchè conoscono l'ardire e la virtù della 
nazione quando fosse unita e comandata da capi di valore e di 
esperienza, cercano d'abbassarla, per levargli quella gloria che 
acquistò già sopra tutte le altre nazioni nella guerra, e per 
ridurre tutta questa provincia alla discrezion loro. I capitani al 
servizio di Sua Maestà sono molti e di varie nazioni, delli quali 
cinque hanno condotti eserciti; cioè due italiani, il duca di 
Savoia ed il signor Giovanni Battista Castaldo: due spagnuoli, il 
duca d'Alva e il duca di Sessa, e un fiamingo, il conte d'Egmont. Il 
duca di Savoia è di trentadue anni, o poco più, ed ebbe il grado 
del generalato dall'imperatore Carlo V sotto la disciplina del 
Castaldo e del signor Antonio Doria, più per dargli onesto 
trattenimento, avendo perso tutto il suo stato per servizio di Sua 
Maestà, che per valore che fosse in lui, quale non poteva essere in 
quella età. Il Castaldo è in gran stima di prudenza e di giudizio, 
e per lunga esperienza vale sopra tutti in questi tempi in 
alloggiare ed ordinare un esercito, che sono quelle due cose che 
danno la sicurtà e la vittoria; ma si trova malcontento del re e 
de' spagnuoli, perchè non è conosciuto nè adoprato, se non in 
tempo di bisogno. Il duca d'Alva ha visto e maneggiato molte guerre, 
e per la pratica che ha, discorre meglio di ogni altro che io abbia 
conosciuto in quella corte, ma ha due opposizioni; l'una
che faccia le provvisioni sue con troppa spesa, l'altra che 
sia troppo riservato e cauto, e quasi timido nelle imprese. Il duca 
di Sessa ed il conte di Egmont hanno acquistato il nome di capitani 
nuovamente, perchè una giornata vinta, o per virtù o per fortuna, 
una sola fazione bene riuscita porta agli uomini riputazione e 
grandezza. Nelli gradi manco principali è il marchese di Pescara, i 
signori Vespasiano e Cesare Gonzaga, il signor Marcantonio Colonna e 
Cesare da Napoli, capitano dell'artiglieria; questo solo è soldato 
consumato nella guerra già molti anni, ma gli altri sono giovani di 
poca esperienza, che si anderanno facendo col tempo. Il conte di 
Santa Fiora ed Ascanio della Cornia sono senza grado, ma in gran 
credito appresso ognuno; il conte perchè è prudente, pratico e 
valoroso, e l'altro per esser pronto, accorto ed esercitato. Don 
Alvaro di Sande, generale della fanteria spagnuola nel regno, ha 
questa virtù, che non è altro miglior di lui, nè più atto ad 
insegnar la disciplina ed obbedienza ai soldati, e nelle altre 
azioni saria grandissimo, se avesse tanta virtù quanta lui crede, e 
quanta vien detta dalli Spagnuoli. Fra li Fiaminghi il principe 
d'Oranges è migliore da consiglio che da fatti, ma il conte 
d'Arimberga e quello di Mega, il marchese di Rentì e quello 
d'Arschot, ed altri giovani, si hanno acquistato gran nome in queste 
ultime guerre, e don Ferrante Lanoja, quale è alla custodia di 
Borgogna, è riputato da tutti di gran valore e di buon consiglio. 
De' Tedeschi, oltre molti duchi e principi che hanno provvisioni e 
trattenimento dal re, vi è Lazzaro Svendi, Giorgio Vaccol e il 
barone Poliular, tre principali colonnelli che hanno sempre servito 
l'imperatore Carlo V ed il re in diverse imprese, e sono stati 
sempre contrarj ai Francesi. Questo è in sostanza quanto posso dire 
delle forze del re di Spagna: ma perchè la potenza di un principe, 
ancorchè, considerata da sè stessa, possa essere riputata molto 
per il gran numero e per la grandezza de' stati, e per la 
moltitudine delle ricchezze e delle genti da guerra, però si 
conosce maggiore o, minore misurandolo con le altre condizioni degli 
altri re e principi del mondo, non sarà dunque fuori di proposito 
il considerare in che cosà Sua Maestà Cattolica si trovi superiore 
o inferiore o eguale agli altrì.</p>
<p>E perchè la risoluzione delle cose del mondo ha ridotto molte 
grandezze, che erano divise e separate, in tre soli principi, l'uno 
de' quali è questo re, l'altro quello di Francia, ed il terzo il 
signor Turco, parlerò più diffusamente di questi, in che sta tutta 
l'importanza.</p>
<p>Dico dunque che la potenza del re di Spagna ha quella proporzione 
colle forze del signor Turco che aveva quella dell'imperatore Carlo 
V suo padre, perchè avendo il presente re gli stessi regni che 
aveva il padre, e quella autorità in Italia che si vede, quelle 
forze in mare, quelli aiuti dalla Germania, e forse maggiori, 
perchè quella nazione è sempre più pronta dove ha il guadagno 
certo, che dove è mossa dal comandamento e dalla sola obbedienza, 
si può fare questa conclusione ferma, che se l'imperatore Carlo 
aveva forze di resistere alla potenza del Turco e di offenderlo, 
l'abbia ancora questo re; e da che si è potuto confidare nell'aiuto 
della grandezza di quello, si può anco fidare in quello di questo 
re. E benchè l'Imperatore non abbia mai messa tanta gente insieme 
in una volta quanta può metterne il signor Turco, ne ha però 
potuto mettere tanta, quando andò in Ungheria e quando andò a 
Tunisi, che ha fatto paura alli suoi nemici. Così si deve dire 
dell'armata di mare, che sebbene non è stata per l'ordinario così 
numerosa come quella de' Turchi, è però sempre stata superiore di 
bontà di legni, d'industria de' marinari, di virtù de' capitani, e 
di valore e d'esperienza de' soldati, e saria forse anco di numero, 
quando si eseguisse la provvisione che ho discorsa.</p>
<p>Ma nelle armi e nelle munizioni, nell'artiglieria ed 
istrumenti da guerra così marittima come terrestre, non è 
inferiore il serenissimo re al Turco, nè quanto al numero, nè 
quanto alla bontà ed eccellenza degl'istromenti e di chi li 
maneggia. Quanto poi alle vittuaglie ed al modo di pascere il popolo 
per l'ordinario, e gli eserciti e le armate quando bisogni, non può 
mai mancare la comodità a questo re finchè è signore della 
Sicilia e della Puglia. Questo è il paragone che si può fare delle 
forze del re Cattolico con quelle del signor Turco; e sebbene si 
può dire che quando il re sia impedito nelle guerre di Francia, non 
ha modo di fare alcuna impresa contro Turchi che sia di momento, 
perchè gli conviene tener impegnate tutte le sue forze, però anco 
al signor Turco occorre il medesimo, come si è visto quando è 
occupato nella guerra di Persia, che non ha potuto fare gran 
faccende contro cristiani.</p>
<p>La potenza del re di Spagna comparata a quella del re di Francia, 
si può considerare a questo modo. Il re di Spagna ha molti regni, 
ma tutti disuniti. Il re di Francia ha un solo regno, ma tutto unito 
ed obbediente. I sudditi del re di Spagna sono più ricchi, perchè 
n'ha molti in Spagna, Fiandra ed in Italia di trenta, quaranta, sino 
a dugento cinquanta mila ducati d'entrata l'anno, ma quelli del re 
di Francia sono più pronti al servizio del suo re. De' denari 
potria forse aver più modi il re di Spagna, perchè ha nelli suoi 
regni molte miniere, e molte piazze grossissime di mercatanti, come 
Anversa e Genova principalmente, ed ha la Fiandra ricchissima, e 
l'India piena d'oro; ma il re di Francia, sebbene non ha miniere nè 
Indie, sa meglio prevalersi de' denari che cava dal suo regno, e fa 
le sue imprese sempre col terzo manco della spesa che non fa il re 
di Spagna. Di milizia da mare il re di Spagna è superiore, e per 
questo il re di Francia si è servito dell'armata turchesca. In 
quella da terra vi è poca differenza, perchè alli Spagnuoli 
sono poco inferiori li Guasconi di virtù e d'industria; agli 
Alemanni, de' quali si serve il re di Spagna, corrispondono gli 
Svizzeri ed altri Alemanni, de' quali si serve Francia; ai 
Fiamminghi e Valloni, così a piè come a cavallo, i Francesi de' 
confini. Nelli capitani il re di Francia ha avuto grande 
avvantaggio, perchè se ne trovava dodici al suo servizio, che sono 
stati soliti condurre eserciti. Il re di Spagna ne aveva due soli; 
ma acciocchè l'un re non fosse superiore all'altro anco in questo, 
ha voluto la fortuna del re di Spagna, che confidandosi i Francesi 
nella novità e poca esperienza di Sua Maestà e di chi la 
consigliava, abbiano perso quasi in un tratto tre fortezze e sette 
principalissimi capitani. Così le forze di questi due re sono tanto 
misurate l'una con l'altra, che sebbene quando siano in guerra si 
faranno sempre dei danni l'uno l'altro, non sarà però mai 
superiore l'uno all'altro senza l'altrui aiuto; e si è visto per 
esperienza che l'imperatore Carlo V, così gran capitano, così 
fortunato, così formidabile, dopo tante vittorie fu disonorato da 
un re di Francia, allora giovane, di poca esperienza e di poca 
virtù, e poco da poi il re di Francia medesimo fatto grande e 
superbo per così prosperi successi, fu in gran pericolo per la 
fortuna di un re di Spagna giovine, nuovo nello stato, senza 
capitani, senza governo e senza consiglio, e come mi disse il signor 
Ruy Gomez, senza pratica, senza soldati e senza denari. Questo è il 
paragone della potenza del re di Spagna con quello di Francia.</p>
<p>Ma la Serenità Vostra è superiore all'uno e all'altro di armata 
di mare e di fortezze, ed è opinione universale che stia in suo 
potere, quando voglia unirsi con uno di loro, abbassar l'altro 
facilmente. L' Imperatore nuovo è così povero d'armata, di denari 
e di spirito, e così oppresso da avversari potentissimi, e così 
poco stimato da' Tedeschi, donde dovria aspettare il maggiore aiuto, 
che nè per propria potenza, nè per industria de' suoi, può 
compararsi di grandezza e di forze col re di Spagna. Degli altri 
principi del mondo non vi è alcuno che abbia tanto stato quanto ha 
quel re, nè tanti denari, nè tante genti, nè tanto modo di far 
guerra o per offesa o per difesa. Che si può dire adunque delle 
forze e della potenza del re di Spagna salvo che questo? che se un 
duca di Milano, un re di Napoli hanno potuto in altri tempi 
travagliar l'Italia, e mettere in confusione tutto il mondo; se un 
re di Spagna ha potuto con le proprie forze sole liberarsi dalla 
servitù de' Mori e scacciar tanti potenti nemici di casa sua, 
acquistar regni in Italia e in Africa, e nelle Indie tanti paesi non 
conosciuti; se un duca di Borgogna ha potuto, e con l'aiuto 
d'Inghilterra, e anco per sè solo, far tante imprese contro 
Svizzeri, travagliare la Francia e spaventar la Germania; se chi 
aveva modo già cinquant' anni di mettere insieme un milione d'oro, 
poteva principiare ogni gran guerra, e chi aveva venti o trenta mila 
persone in un esercito poteva disegnare ogni grande impresa; è 
certo da stimare sopra tutti quel principe, che ha congiunte insieme 
tante provincie e tanti regni, che ha avuto modo in pochi anni di 
trovar tanti denari, che tiene più di venti mila fanti continui in 
tempo di pace nelli suoi regni, e in tempo di guerra ne ha potuto 
tener cento mila, oltre una potentissima armata.
Ma perchè le forze se non sono governate con la ragione e col 
consiglio, non solamente riescono deboli e vane, ma, il più delle 
volte sono dannose a quell'istesso che le possiede, e se sono 
regolate con prudenza e con giudizio, fanno grandi e meravigliosi 
effetti, e danno agli amici speranza e sicurtà, alli nemici 
spavento e confusione, resta diseorrere con che ragione e con 
che consiglio queste tante e così grandi forze siano governate: la 
qual parte è tanto più necessaria di essere udita, ed attentamente 
considerata, quanto che dal giudizio che si può fare della qualità 
del re e del suo consiglio, si potrà più facilmente risolversi del 
modo che si ha da tenere per conservarsi con Sua Maestà in buona 
pace, e per non avere da temer danno occorrendo la guerra.</p>
<p>Nacque il re Cattolico in Spagna nel 1527 del mese di 
maggio, e passò li primi anni e la maggior parte della età sua in 
quel regno, ove per usanza del paese e per volontà della madre, che 
era di Portogallo, fu allevato con quella riputazione e con quel 
rispetto, che pareva convenirsi ad un figliuolo del maggiore 
imperatore che fosse mai tra i Cristiani, ed a quel figliuolo che 
dovea essere erede di tanti stati e di tanta grandezza. Da così 
fatta educazione ne seguì che quando Sua Maestà uscì la prima 
volta di Spagna, e passando per l'Italia e per la Germania se 
n'andò in Fiandra, lasciò un'impressione da per tutto che fosse di 
animo severo ed intrattabile, e però fu poco grato agl'Italiani, 
ingratissimo alli Fiaminghi ed odioso ai Tedeschì. Ma essendo 
avvertito, prima dal cardinal di Trento e poi dalla regina Maria e 
con più efficacia dal padre, che quella riputazione e severità non 
si conveniva a lui, che doveva dominare nazioni varie e popoli di 
costumi diversi, si mutò in modo, che poi che passò l'altra volta 
di Spagna per andare in Inghilterra, ha mostrato sempre una dolcezza 
ed umanità così grande, che non è superato da principe alcuno in 
questa parte; e benchè serbi in tutte le azioni sue riputazione e 
gravità regia, alla quale è inclinato per natura e per costume, 
non è però manco grato, anzi queste fanno parere maggiore la 
cortesia che Sua Maestà usa con tutti. Gli accresce anco la grazia 
la forma del corpo, la presenza virile, gli atti e le parole miste 
di maestà e di dolcezza, e benchè sia piccolo di persona, è 
però così ben fatto, e con ogni parte del corpo così ben 
proporzionata e corrispondente al tutto, e veste con tanta pulitezza 
e con tanto giudizio, che non si può vedere alcuna cosa più 
perfetta. È Sua Maestà di complessione molto delicata, e per 
questo vive sempre con regola, usando per l'ordinario cibi di gran 
nutrimento, lasciando i pesci, frutti e simili cose che generano 
cattivi umori. Dorme molto, fa poco esercizio, e li suoi 
trattenimenti domestici sono tutti quieti, e benchè negli esercizj 
abbia mostrato un poco più di prontezza e vivacità, però si vede 
che ha superata la sua natura, la quale inclina più alla quiete che 
all'esercizio, più al riposo che al travaglio. Di qui nasce che 
sebbene in quella età sogliono aver luogo gli appetiti giovanili ed 
un desiderio insaziabile di regnare, nondimeno tutte le azioni di 
Sua Maestà sono state indirizzate non ad ampliar con la guerra i 
suoi regni, ma a conservarli con la pace. Perchè nel principio del 
suo governo fece tregua col re di Francia, sebbene l'Imperatore non 
l'assentiva, e monsignor d'Arras la biasimava pubblicamente, regolò 
i disordini dei ministri dei suoi regni, rimise li tributi, 
sollecitò le spedizioni delle grazie e della giustizia, che 
l'Imperatore soleva mandare in lungo, usò liberalità verso tutti, 
nè lasciava partire da sè alcuno malcoltento. Ma partito 
l'Imperatore per Spagna, il quale con la riputazione della prudenza 
e della esperienza sosteneva l'autorità del figliuolo, restando lui 
debole sotto tanto gran peso, si trovò fra poco tempo intrigato in 
diverse difficoltà, le quali l'avriano oppresso del tutto se non 
fosse stato aiutato dalla fortuna e dalla imprudenza de' nemici, 
onde se avesse voluto imitare l'Imperatore, ovvero il re Cattolico 
vecchio, saria con la grandezza della potenza e con la prosperità 
della fortuna formidabile al mondo. Ma benchè sia simile al padre 
nel viso, nelle parole, nella osservanza della religione, e nella 
professione di bontà e di fede, è però dissimile in molte 
altre parti, in che sta la somma della grandezza de' principi. 
Perchè il padre si dilettava delle cose della guerra, e ne aveva 
gran cognizione, e questo re ne ha poca, e non se ne diletta; quello 
tentava le imprese grandi, e questo le fugge; quello disegnava cose 
notabili, e le conduceva con tempo a suo gran beneficio, questo non 
disegna tanto alla sua grandezza, quanto all'impedire quella degli 
altri; quello non si lasciava mai indurre a far cosa alcuna per 
minaccia nè per paura, questo per sospetti leggieri ha donati via 
li suoi stati; quello si governava in tutte le cose per opinione 
sua, questo per quella di altri, nè stima altra nazione più che la 
Spagnuola; con questi si trattiene, con questi si consiglia e con 
questi si governa, e contro il costume dell'Imperatore, fa poco 
conto degl'ltaliani e delli Fiaminghi, e manco di tutti de' 
Tedeschi. E sebbene intrattiene uomini principalissimi di ogni 
nazione nelli suoi regni, però non si vede che ne voglia ammettere 
alcuno nei consigli segreti, ma li trattiene solamente per le cose 
della guerra, e forse non tanto perchè faccia stima di loro, quanto 
per levare l'occasione a' nemici di valersene. Per questo non ha mai 
ammesso il duca di Savoia, nè il duca di Parma nel consiglio di 
stato, ma solamente in quello di guerra, nel quale però entrano 
tutti i capitani principali e i colonnelli. Ammise ben Don Ferrante 
quando per mancamento di uomini lo condusse con quel titolo al suo 
servizio, ma non vi andava se non rare volte, e più per bisogno che 
si aveva di lui che per volontà che avessero di favorirlo. E 
monsignor d'Arras, sebbene è stato tanto adoperato dall'Imperatore 
nelle cose grandi, e sebbene restò con quel suo grado con Sua 
Maestà, però non va in consiglio se non chiamato, e non viene 
chiamato se non quando s'ha da trattar cosa che abbia difficoltà o 
che non si possa nascondere.</p>
<p>Sono adunque i consiglieri di Sua Maestà, oltre monsignor 
d'Arras che v'interviene qualche volta, un portoghese, che è il 
signor Ruy Gomez de Silva, che ora si chiama il conte di Melito, e 
cinque spagnuoli, il duca d'Alva, don Giovanni Manrique de Lara, don 
Antonio di Toledo, il conte di Feria, e il duca di Francavilla. Di 
tutti questi il signor Ruy Gomez ha più autorità appresso al re, 
ed il duca d'Alva più esperienza; don Giovanni Manrique è più 
pronto e di più vivo ingegno; don Antonio di Toledo ha più 
religione e più autorità, il conte di Feria più grazia e più 
gentilezza, il duca di Francavilla è nuovo, e non ha credito per 
altro che per esser suocero del signor Ruy Gomez. Mostra ciascuno di 
avere un fine stesso in tutte le azioni sue, che è l'onore e il 
benefizio del re, ma ognuno cammina a quel fine con vie diverse. E 
sono divisi in due sette, di una delle quali è capo Ruy Gomez, 
dell'altra il duca d'Alva, donde è nato, nasce e nascerà ogni 
disordine in quella corte, perchè con questi dispareri si tarda la 
spedizione di tutte le cose e pubbliche e private, con pena e 
disperazione di chi le tratta, e si accresce infinita difficoltà 
nel negoziare, perchè chi vuole il favore del duca d'Alva, perde 
quello di Ruy Gomez, e chi cerca il favore di Ruy Gomez, non ha 
quello del duca d'Alva; e può ben ringraziare Iddio chi si governa 
in modo con l'uno e con l'altro, che non si acquisti contrario o 
l'uno o l'altro. Questo è il fondamento, queste le colonne con che 
si sostenta questa gran macchina, e dal consiglio de' quali dipende 
il governo di mezzo mondo; ma non val tanto alcuno degli altri, nè 
tutti insieme, quanto monsignor d'Arras solo, il quale per il gran 
giudizio e per la lunga pratica che ha del governo del mondo, è nel 
tentar le imprese grandi più accorto e più animoso di tutti, più 
destro e più sicuro nel maneggiarle, e nel finirle più costante e 
più risoluto. Egli non fu mai di opinione che si rompesse la guerra 
col Papa, per non mettere in pericolo le cose d'Italia, nè che si 
cedesse Siena al duca di Fiorenza, per non farlo tanto grande. 
E nel maneggiar le guerre col re di Francia sentiva che si dovesse 
mettere maggior studio e maggior virtù per stringere tanto quel re, 
che si avesse miglior condizione nella pace, la quale anco per sua 
opinione è più utile e più necessaria al suo re che non è la 
guerra; la quale perchè non fu fatta con quel giudizio e con quella 
virtù che bisognava con un avversario tanto potente, mise in 
pericolo gli stati e la riputazione sua. E veramente chi considera i 
successi di quella guerra, vi trova dentro infiniti difetti da una 
parte e dall'altra, che saria cosa lunga narrarli tutti, ma più 
dalla parte del re Cattolico, la quale saria cascata a qualche 
tempo, e forse nel suo principio, se non era sostenuta dalla 
fortuna. Perchè essendo tutti li stati di quel re in Italia ed in 
Fiandra sprovvisti di gente e di denari, i popoli consumati dalle 
gravezze, i principi parte nemici aperti e parte sospetti, 
diffidandosi Sua Maestà di poter prevalere contro tante difficoltà 
con le sue forze sole, tentò di placare il Papa, di unirsi con 
Vostra Serenità ed acquistarsi il duca di Fiorenza, domandò 
soccorso al re de' Romani, e finalmente mancandogli ogni speranza di 
aiuto, si risolse di condurre al suo servizio Don Ferrante Gonzaga, 
quale prima fu perseguitato tanto, fece provvisioni di gente e di 
denari come potè per ogni via, e mise li stati e la riputazione sua 
in discrezione della fortuna; la quale sebbene gli è successa 
prospera, non si potè però seguitar la vittoria, per difetto delle 
provvisioni necessarie, per discordia delli capi ed irresoluzioni 
del consiglio.</p>
<p>L'anno seguente, sebbene Sua Maestà era cresciuta in grandissima 
riputazione per la prima e seconda vittoria, e sebbene aveva 
il più grande ed il più bello esercito, che da più anni in qua 
sia stato messo insieme, ed in mare una potentissima armata, e 
sebbene l'impresa che disegnava di tagliar la strada ai Francesi di 
soccorrer Cales e Bologna, era facile a riuscire, però non fu visto 
effetto di momento, tanto importò in quel punto, o la discordia o 
la poca esperienza, o il desiderio della pace, alla quale non solo 
il re, ma ognuno della corte è tanto inclinato, che non vi si può 
parlare di cosa che sia più grata nè ascoltata più volentieri, ed 
oltre molti segni che si è potuto vedere, come l'accordo fatto col 
pontefice in tempo appunto che il re era in maggiore prosperità di 
fortuna che fosse giammai, e la capitolazione con Ferrara, sebbene 
era così poco onorevole, fu gran cosa quella che scrissi questo, 
settembre passato, che mi disse Sua Maestà nell'esercito con queste 
parole o simili: "Ambasciatore, io voglio pace in ogni modo, e se il 
re di Francia non l'avesse dimandata, la dimanderei io". E se non
seguì la conclusione più presto, non è meraviglia, perchè 
trattandosi non solamente delle differenze di questi due re, ma 
ancora degl'interessi de' suoi dipendenti, ha voluto Sua Maestà 
tentare di accordare ogni cosa per rimuovere, ogni occasione di 
nuova guerra, sebbene non averà da temere da niun principe se 
starà in pace col re di Francia, avendo tutti per dipendenti ed 
amici, l'amico dell'Imperatore e de' figliuoli, poichè è levato 
via quel sospetto della successione dell'Impero. De' principi di 
Germania e Svizzeri, quelli che sono uniti col re di Spagna, 
dipendono dalla sua volontà, e quelli che sono uniti col re di 
Francia, dipendono dalla volontà di Sua Maestà Cristianissima. Li 
re settentrionali non hanno alcuno interesse con Sua Maestà, 
eccetto il re di Polonia per conto del ducato di Bari, ma essendo 
questa differenza rimessa all'arbitrio dell'Imperatore, si 
accomoderà facilmente. Il regno d'Inghilterra si può credere 
che sarà sempre unito con Sua Maestà, per non essere oppresso da 
Francia, che di qua ha Cales e Bologna, e di là il regno di Scozia. 
Il re di Portogallo è di tenera età, e figliuolo di una sorella di 
Sua Maestà, che adesso è al governo della Spagna. Il signor Turco, 
il quale per la grandezza delle sue forze, e per la vicinità 
d'Italia e di Spagna, potria dare occasione di disturbo, dovrà aver 
caro di stare in pace per la discordia de' figliuoli e per questo 
accordo fatto col re di Francia; e se pure volesse fare qualche moto 
nelle parti d'Africa, ora che il re di Spagna non avrà da attendere 
ad altre guerre, sarà facilmente scacciato da quelle riviere. In 
Italia poi Sua Maestà ne ha tanta parte, e il re di Francia tanto 
poca, <foreign lang="lat">massime</foreign> restituendosi lo stato al duca di Savoja, e 
Vostra Serenità tende tanto alla quiete, che Sua Maestà non ha da 
temer guerra, se lui non la muove. Perchè nè il Papa per sè solo 
ha il modo di farle danno, nè il duca di Ferrara. Il duca di 
Florenza ha acquistata più autorità e più fortuna col negoziare 
che col far la guerra, e se sarà savio continuerà col medesimo 
modo anco al presente, che è la vera via di conservar Siena e tutto 
il resto del suo stato. Il duca di Savoja, per li suoi interessi, ha 
da cercar di star bene con tutti. Genova non può partirsi dalla 
devozione di Sua Maestà, quando non sia per altro, per rispetto di 
quei cittadini, che hanno taute ricchezze nelle mani sue. Lucca non 
ha forze. Il duca di Mantova ha avuto il Monferrato e ha da star 
contento. Il duca di Parma e quello di Urbino non hanno appoggio di 
nessun altro.</p>
<p>Se dunque Sua Maestà volesse muover guerra in Italia, saria contro 
il suo beneficio e contro quello di che ha fatto professione sempre, 
e che mi hanno detto molte volte quelli signori principali, ed il re 
medesimo. Perchè per mantener l'autorità sua in Italia non basta 
tenere i Francesi lontani, ma è necessario levare ad essi ogni 
occasione di far nuovi moti e nuovi disegni sotto pretesto di 
difendere altrui, come hanno fatto altre volte, e come fariano 
sempre che vedessero che un re di Spagna fosse in via di acquistare 
maggiori forze di quelle che ha in Italia. Perchè in questo caso 
non averiano rispetto nè a pace, nè ad accordo, nè a matrimonio, 
nè ad alcun obbligo o promessa: onde se per altro il re Cattolico 
non avesse volontà di conservar l'Italia in pace, l'averia per 
questo rispetto di non dar causa ai Francesi di fare alcuna novità. 
E sono certificato che il desiderio che ha avuto Sua Maestà di 
restringersi più con la Serenità Vostra non era per tirarla alla 
guerra, ma solamente per tener l'Italia quieta, perchè con una lega 
con questa repubblica, come fu quella che si aveva già con 
l'Imperatore, o con qualche altra sorte di unione fatta per difesa 
solamente, si assicurava della Serenità Vostra, e conteneva gli 
altri principi d'Italia in officio, e dava causa a' Francesi di 
muoversi con più rispetto. E per questo mi disse il duca d'Alva che 
Vostra Serenità poteva soddisfare al desiderio del re ed al 
benefizio d'Italia, senza uscir della neutralità sua. E quando la 
Serenità Vostra avesse voluto attendere a' partiti, non solamente 
il re avria dato lo stato di Milano al duca di Savoja, od a chi ella 
avesse consigliato, ma ancora avria fatto qualche particolar comodo 
a questo stato. Ma vedendo che a tanti officj che erano fatti qua ed 
alla corte in questo proposito, o la Serenità Vostra non 
rispondeva, o dava parole generali per risposta, bisognò risolversi 
di prendere altro partito e d'aggiungere autorità e forze al duca 
di Fiorenza, ed obbligarsi gli altri principi d'Italia chi con un 
modo e chi con un altro. E per questo mi disse il conte di Feria in 
Inghilterra, che il re per non poter avere la Serenità Vostra era 
astretto comprar l'amicizia altrui; e li Fiorentini, che sono 
spiriti pieni di malignità, non attendevano ad altro che ad 
abbassare la riputazione e le forze di questa repubblica, e metterla 
in diffidenza del re e della corte per esaltare il loro duca, e 
perchè Sua Maestà mettesse in lui tutte le sue speranze.</p>
<p>Con tutto questo, quando presi licenza per Partirmi, Sua 
Maestà tornò a parlarmi nel medesimo proposito, mostrando 
l'istesso desiderio di restringersi in maggiore unione con la 
Serenità Vostra per beneficio delli suoi stati, conforme 
all'officio che aveva fatto poco innanzi meco il duca d'Alva con 
grande efficacia, come scrissi; il che è segno della molta stima 
che viene fatta di Vostra Serenità. E di questi ofiicj è da farne 
tanto più conto, quanto che gli hanno fatti dopo che seguì la cosa 
della precedenza, della quale fu maggior rumore in questa terra che 
in quella corte. Dove fu ben fatto gran strepito nel principio, ma 
poichè io mi feci intendere che Vostra Serenità non aveva fatto il 
giudizio che se le apponeva, anzi che per rispetto di Sua Maestà 
aveva tenuto sospeso il luogo dell'ambasciatore di Francia più di 
un anno, e che essendo ivi giunto l'ambasciatore dell'Imperatore non 
aveva più scusa d'impedire quel luogo a' Francesi che a' Spagnuoli, 
li quali medesimi confessano che è stato sempre del re di Francia, 
fu giustiticata la Serenità Vostra in modo, che e per la ragione 
che era dal suo canto, e per la confidenza che il re e tutta la 
corte ha mostrato con me fino all'ultimo della legazione mia, mi 
pare di comprendere che non sia restata quella mala soddisfazione in 
quella corte, che si crede di qua, e che volevano gli agenti del 
duca di Fiorenza, che hanno fatto il peggiore ufficio che si possa 
fare in questo proposito. Anzi è accusato l'ambasciadore Vargas, 
che abbia tentato questa cosa con mal modo e fuori di tempo. Per i 
rispetti dunque che ho detto, ed altri che lascio per brevità, si 
potria concludere che non sia tanto da temere che il re Cattolico, 
confidandosi nelle sue forze, sia per muovere nuove guerre, quanto 
è, da sperare che per la buona volontà sua sia per conservar 
la pace quanto piu possa, e che, come si dice pubblicamente, non 
abbia altro maggior desiderio che andare in Spagna per regolare le 
cose di quei regni, e per far giurare al principe Carlo suo 
figliuolo, che ha già quattordici anni, e mandarlo poi al governo 
di Fiandra e dell'Italia, se Sua Maestà non vorrà tornarvi lei. 
Del qual principe si potria forse più dubitare, perchè sebbene è 
simile al padre di faccia, è però dissimile di costumi, perchè è 
animoso, accorto, crudele, ambizioso, nemicissimo de' buffoni, 
amicissimo de' soldati. Ma per conservar Sua Maestà in questa buona 
volontà di pace e nell'amicizia colla Serenità Vostra ed 
assicurarsi dal contrario, non è niumi cosa che possa far maggior 
frutto che la riputazione e gli ufficj. La riputazione di questa 
repubblica è grande appresso tutti, e si accresce con quei modi che 
sono stati tenuti dalla Serenità Vostra fin qui per conservarla, 
che è lo stare nella neutralità, nè entrar in lega con alcun 
principe, ma stare in amicizia con tutti, e tener tutti in speranza, 
fuggire ogni occasìone di patir danno o ingiuria da chi si sia, 
trattener molti capitani di valore e di esperienza, far buona la 
milizia da terra e non abbandonar quella del mare, conservare 
l'amore e fede de' popoli con dare ai nobili gli onori, agl'ignobili 
comodità, e a tutti giustizia e sicurtà. Gli ufficj poi debbono 
esser questi in sostanza; gratificare il re quanto si possa, onorare 
ed accarezzare li ministri e dipendenti suoi, e non dar mai 
occasione nè a Sua Maestà nè a loro di dolersi. Questi ufficj 
s'hanno da fare qua ed alla corte: quelli di qua dipendono tutti dal 
giudizio della Serenità Vostra e delle Eccelse Signorie Vostre, e 
però non ne parlo; quelli di là sono regolati in parte dalla 
prudenza degli ambasciatori, i quali se saranno sempre di quella 
virtù e di quel giudizio, che sono quelli che ho riuovato in questa 
peregrinazione mia, la Serenità Vostra può sperare non solamente 
che sia eseguita la volontà sua, ma che sia eseguita con gran 
dignità e riputazione di questo Serenissimo Stato.</p>
<p>Quelli con chi mi sono trovato, sono quattro: il clarissimo messer 
Federico Badoero, messer Giovan Michel, messer Paolo Tiepolo, messer 
Leonardo Mozzenico. Il Badoero è in grandissimo nome per tutto per 
le degnissime qualità sue, ma in quella corte ha mostrato in ogni 
tempo tanto splendore e tanta magnificenza, che ha fatto molto 
difficile ad altri l'imitarlo ed impossibile il superarlo. Il Michel 
era gratissimo a tutti dal maggiore sino al minore, per la 
domestichezza che aveva con i grandi, e per la dolcezza e cortesia 
che usava con gli altri, e per il giudizio che mostrava con tutti, 
il Tiepolo è savio e di bell'animo, e non resta per la grandezza 
della spesa, nè per il danno che ha patito la sua casa per la rotta 
di quella nave, di mostrarsi degno ministro della Serenità Vostra. 
Il Mozzenigo è di gran virtù, e di un affetto quasi incredibile 
alle cose della Serenità Vostra, perchè non ha rispetto nè a 
spesa, nè ad incomodo, nè alla gravissima infermità sua, dove 
vede poter fare qualche, servizio a questo illustrissimo dominio. La 
riputazione dunque e gli ufficj della Serenità Vostra e de' suoi 
ambasciatori sono due cose necessarie a' conservar la pace col re 
Cattolico, e forse con tutti gli altri principi; ma, per assicurarsi 
in caso di guerra, se ne aggiunge una terza, che è provvedere alli 
difetti che ha lo stato della Serenità Vostra, che per li discorsi 
fatti da' soldati in quella corte sono quattro principali. L'uno è, 
che tutto lo stato è circondato da principi poco amici. Il secondo, 
che è aperto da molte bande, perchè dalla parte di Bergamo, 
Brescia resta frontiera; da quella del Polisine, Legnano e Padova; e 
da quella del Friuli, Treviso. Il terzo, che non ha tanta vittuaglia 
che basti per il vivere ordinario de' popoli. Il quarto, che 
servendosi solamente di soldati italiani non ha modo di fare un 
corpo di esercito in campagna, per valersene in occasione di 
bisogno. A questi difetti non è impossibile di provvedere se si 
continua per qualche anno nella pace, la quale siccome leverà alla 
Serenità Vostra ed alle Signorie Vostre Eccellentissime tutti quei 
travagli, che hanno sentito continuamente per i moti del mondo, 
così le darà modo di poter attendere con miglior animo alla 
sicurtà delle cose sue.</p>
<p>Ho detto, Serenissimo Principe, Padri e Signori Eccellentissimi, 
quanto più brevemente ho potuto, quello che ho giudicato degno 
della notizia della Serenità Vostra circa le condizioni del re di 
Spagna, delle fortezze da mare e da terra, delli capitani, delli 
denari, della volontà di Sua Maestà e di quella del suo consiglio, 
dell'animo che ha verso gli altri principi del mondo e 
particolarmente verso questa repubblica. Mi resta ora a dire due 
parole di me e del segretario, il che farò brevemente.</p>
<p>Del segretario, che è messer Alvise de' Garzoni, posso dir questo 
con verità, che non ho conosciuto mai niuno più modesto, nè più 
obbediente ed indefesso nello scrivere, e di miglior giudizio: non 
perdona nè a fatica, nè a spesa, nè a pericolo, dove conosce 
poter far servizio alla Serenità Vostra, ed è stato molti giorni 
all'esercito, dove non solamente ha patito incomodi grandi, ma 
ancora pericoli della vita, onde merita la grazia della Serenità 
Vostra, e delle Eccelse Signorie Vostre, ed io quanto più posso 
glielo raccomando. Di me, Serenissimo Principe, parlerò poco, 
perchè se io volessi dire con quai modi ho cercato di conservar 
sempre Sua Maestà e quei signori con buon animo verso la Serenità 
Vostra, con che studio ho trattata e ridotta a buon terinine la pace 
col Papa, ed in tempo che manco si poteva sperarla, come ho 
acquietata la cosa della precedenza, quanti ufficj ho fatti per la 
pace col re di Francia, e come gli ho fatti, e quanto studio ho 
messo per levar quell'opinione, che era impressa da' 
Fiorentini o da altri in quella corte, che la Serenità Vostra 
non vedesse volentieri quella pace fra questi due re; se io volessi 
dir queste ed altre cose d'importanza che io ho trattate in questa 
legazione mia, replicaria con fastidio della Serenità Vostra quello 
che ho scritto in tante mie lettere. Se anco volessi dire della 
spesa e degl'incomodi, che ho patito in Fiandra ed in Inghilterra, 
nell'esercito e ne' viaggi difficili e fastidiosi, e nel convenir 
star sempre in pronto per cavalcare ad un suono di trombetta con una 
grossissima famiglia, con una compagnia di signori e persone grandi 
a tavola, con una carestia incredibile e continua delle cose, che 
consumavo non solamente tutto quello che avevo dalla Serenità 
Vostra ma ancora tutto quello che ho potuto cavare da casa, e 
valermi dagli amici, sono certo che sarei molesto alle Eccelse 
Sìgnorie Vostre. Dirò dunque solo questo in una parola, che in 
tutto questo tempo non attesi mai ad altro che all'onore e beneficio 
della Serenità Vostra, senza pensar mai nè allo stato mio nè di 
casa mia, nè a cinque figliuoli che ho, tre maschi e due femmine, 
che avriano bisogno di padre, se non più autorevole, certo più 
fortunato. Ma in tanti incomodi sento questo contento di aver 
servito la Serenità Vostra, in modo che nè il re, nè la corte è 
stata mai mal contenta di me, nè Vostra Serenità mal soddisfatta, 
come ho conosciuto da molti segni; li quali se ella si degnerà di 
comprovare, come spero, con farmi grazia di questa catena
che mi mandò il re al mio partire, userà verso me quella 
benignità, che è solita usare verso ognuno che la serve con fede, 
consolerà la mia casa e la mia famiglia, e mi darà modo di pagare 
quei debiti che ho fatti nel suo servizio, che per la qualità del 
mio stato, non posso soddisfar con altro che con la grazia della 
Serenità Vostra e delle Eccelse Signorie Vostre.</p></div1></body></text></TEI.2>
