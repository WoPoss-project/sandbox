<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relatione de S. Alvise Contarini Kr. (1650)</title>
      <author>Alvise Contarini</author>
    </titleStmt>
    <extent>193 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000120</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">v.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-05T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-05T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relatione de S.  Alvise Contarini Kr.">
<head>Relatione de S. Alvise Contarini Kr. Ritornato
dall'Ambasceria di Munster 1650 a 26 Settembre
L.R.</head>
<p>Le Historie dei secoli andati, Prencipe
Serenissimo, Senato Augustissimo, nè quelle forse dei
venturi produranno un general Congresso, come quello,
che per la pace universale habbiamo a nostri tempi
veduto.</p>
<p>Si può chiamare una delle meraviglie del mondo, che
in un sol luogo habbino, tanti diversamente
interessati di commun parere acconsentito, che si
trattino li proprij con gl'affari di tutta
Christianità. </p>
<p>Ardeva in quel tempo la guerra flagello del Cielo per
castigo delle coruzzioni humane, in ogni Regno, in
ogni Provincia; ma dirò meglio nell'Isole più
remote, negl'angoli più reconditi d'Europa.</p>
<p>L'Imperio, o sia l'Alemagna era più d'ogn altro
soccombente doppo trent'anni di guerra, e havea
sconcertata la simetria degl'humori altretanto
abbondanti in quel gran corpo, quanto discrepanti,
per Religione, Politica, e passioni. </p>
<p>Al capo non ubbidivano più i membri; questo non si
serviva di loro, che per opprimerli: li rimedij fin
all'hora pratticati, mediante il Congresso di
sett'anni nella Città di Colonia coll'intervento del
legato Cardinal Ginetti niente profittorno. </p>
<p>Piacque finalmente al Signor Dio, che passati
sett'anni di maneggio nella Città d'Hamburgo
stabilito rimanesse tra li Ministri di Cesare da una,
et delle due Corone, Francia, e Svezzia dall' altra
sotto la mediacione del re di Danimarca un trattato
chiamato Preliminare. </p>
<p>In questo si prescrissero le forme, e regole del
tempo, et dei Passaporti per quelli che doveano
intervenirvi, et altre necessarie circonstanze per il
general Congresso nelle Città di Munster, e Osnabruch
(amendue nella Westfalia, non più discoste d'una
picola giornata) destinato. </p>
<p>Et seben due erano le Città per commodo ditanti
ch'intervenire vi doveano, fu non dimeno
dicchiarito ch'un solo dovesse intendersi il
Congresso, per obbligare le parti a proceder di pari
passo in amendue. </p>
<p>Munster, era guardato all'hora da pressidio
Imperiale, Osnahruch da Svezzesi, che furono levati
per libertà del Congresso, e le guardie per sicurezza
del medesmo dalle sole predette Città con giuramento
dependenti restarono. </p>
<p>Il paese per molte leghe all'intorno fu essentato
dalle partite, et altre violenze militari con piena
sicurtà dei viveri, e del comercio. </p>
<p>Volsero Svezzesi le due Città sotto il pretesto del
commodo; ma in effetto per non ceder la precedenza,
nè alla Francia, nè ad altra Corona (toltone
l'Imperatore) il che poi sostennero con tanta
pontualità, et nelle apparenze, et nell'essenza sin
al fine, che ben fecero conoscer non esser barbari,
che di nome. </p>
<p>Hebbero oggetto di tirar appresso di loro in Città
protestante tutti li protestanti, et in consequenza
ingrossare il loro partito scielto pur anche per
Mediatore il re di Danimarca, tanto per il merito
d'haver concluso il preliminare, quanto per esser
della stessa religione: se ben poi quella mediatione
quasi nei primi giorni terminò con la guerra, che
contro quel re Svezzesi d'improviso promoverono.</p>
<p>In Munster poi, come in Città tutta Cattolica
convennero li Ministri di Cesare, delle due Corone,
Francia, e Spagna, degl'Elettori, e Prencipi
Cattolici, e qualche Protestante ancora sotto la
Mediatione della sede Apostolica, et della Republica,
che nella conclusione della pace restò poi sola: il
Noncio rettiratosi, anzi protestava contro per capo di
Religione, come a suo luogo si dirà.</p>
<p>Alla mia debolezza si compiaque questo
eccellentissimo Senato d'appoggiare per nome della
Republica il gran peso della Mediatione, il quale ho
sostenuto per lo spacio di set'anni, la sola
assistenza del Signor Dio, e la benignità di Vostre
Eccellenze havendomi aiutato a portarlo e non
soccombere. </p>
<p>Et come in tant'altre cariche impostemi, la prontezza
fu dovuta per haverle supplicate; così in questa non
ricchiesta hebbi per motivo una sola cieca ubbidienza,
che valesse pur a meritarmi la quiete tanto alle mie
indispositioni (accresciute anco di molto in maneggio
così scabroso) necessaria.</p>
<p>Furono le mie commissioni d'impiegarmi per la pace
universale di Christianità a misura delle instanze,
che ne facessero le parti, e così ho essequito in
amendue li tratati. </p>
<p>Nel primo, e fu quello d'Imperio, restò col favore
del Signor Dio conclusa la pace, sotto la mediacione
della Republica abbraciata con applauso,
pratticata con confidenza d'ambe le parti, terminata
col maggior decoro. </p>
<p>Questo apparisse singolarmente nel proemio del
trattato in stampa con le seguenti precise parole:
<foreign lang="lat">Tandem Divina bonitate factum est, ut annitente
Serenissima Republica Veneta cuius conscilia (sic)
difficilimis Christiani Orbis temporibus publice
saluti et quieti numquam deffuere; </foreign>et più a basso,
<foreign lang="lat">interventu et opera Illustrissimi et Excellentissimi
legati Senatorisque Veneti Domini Aloisij Contareni
Aequitis, qui mediatoris munere procul a partium
studio totos pene quinque annos impigre perfunctus
est, </foreign>et nel fine del medesmo trattato parlando di
quelli, che doveano dentro il termine di sei mesi
esser compresi nella della pace dice: <foreign lang="lat">Interim tamen
utriusque placito comprehenditur Respublica Veneta uti
Mediatrix huius tractatus etc.
</foreign></p>
<p>Nel secondo, e fu il trattato delle due Corone,
Francia, e Spagna, non ostante, che a Munster conclusi
rimanessero quaranta otto Articoli segnati dalli
Secretarij delle Ambasciate per nome dei
Plenipotentiarij d'ambe le parti resta tuttavia a
desiderarne la conclusione. </p>
<p>Per tale diversità ho  rissoluto anch'io di divider
la presente relatione in due parti. </p>
<p>Nella prima tratterò della pace d'Imperio conclusa,
restringendomi per le occupationi dell'Eccellentissimo
Senato alle sole circonstanze di essenza, di
curiosità, e di profitto, et commettendo ciò che
potrà raccogliersi dalle Historie, che ben presto si
vederanno, o pure dai medesmi miei registri, che sono
nella secreta, nei quali precisamente mi son dilatato
a fine, che possino servire, come di processo verbale
in un tanto maneggio alla Posterità.</p>
<p>Nella seconda parte tratterò della pace tra le due
Corone, che rimane tuttavia imperfetta, con quella
insieme terminata, tra loro et gl'Olandesi come
dipendente, et in amendue procurerò con la
maggior brevità possibile sbrigarmi.</p>
<p>Capitai a Munster in Novembre del 43, trattenutomi
un mese in Colonia per intender la mossa dei
Plenipotentiarij, di Francia; quelli di Cesare, e del
Cattolico, havendomi di soli pochi giorni prevenuto.</p>
<p>Erano di Cesare, il Conte Gio. Lodovico di Nassau per
Nobiltà, et antichità di famiglia uno de primi
Signori d'Alemagna; basti a dire, che nella sua
ascendenza habbi posseduto il trono Imperiale. </p>
<p>L'altro il  Dottore Isaach Vulmar oriondo d'
elvetia, di gran cognitione nelle cose di Germania, e
per questo levato dal servitio della Casa d'Inspruch,
presso cui godeva posto di stima, e confidenza ben
grande.</p>
<p>In Osnabruch erano li Conti d'Auspergh, et il Dottore
Gio. Crane: questo di mezane conditioni per ogni
rispetto: quello, che in Hamburgh havea concluso i
Preliminari, che nel principio dei trattati partì per
esser Aio del re d'Ongheria che possiede di presente
posto di confidenza nella Corte di Vienna doppo la
morte di Trausmondorf, et al quale successe il Conte
di Lambergh Consigliere Aulico giovine, et di mezana
attitudine.</p>
<p>Porta l'uso di Germania, che nelle Ambasciate grandi
sia per diete, o per altre funtioni, il Capo habbia
nascita, titoli, e fortune, per sostenere il decoro,
et un dottore per ordinario, legista, che supplisca
alle fontioni della lingua, e della penna. </p>
<p>Da tale consuetudine ne deriva, che in ogni
Congresso, o visita, e massime nelle prime, questi
tali fanno sempre orationi formali studiate, con
inserto di tutte le parti oratorie, il Collega stando
solo assistente, et supplendo poi nei dialoghi
ch'occorrono. </p>
<p>A questi Dottori non era solito darsi precedenza
alcuna: ma nel trattato di Munster si è alterato
l'uso, poichè inserti nelle Plenipotenze i Dottori
ugualmente con i Cavalieri han preteso la parità
cogl'Ambasciatori delle altre Corone, che non
haveano questo carattere; alteracione, che poi si rese
degna di derisione poichè non havendo questi fortune
proprie, ne stipendij dal Padrone per sostenere il
posto, riusciva ridicolo il vederli preceder il Duca
di Longavilla, nei Congressi, e poi andar per la
Città senza alcuna pompa.</p>
<p>Nondimeno per conformarsi all'uso di Germania anche
il Re di Spagna, nominò ultimo de suoi
Plenipotentiarij il Dottore Antonio Brun Borgognone,
ma che però si differentiava da tutti gl'altri
Dottori nel trattarsi decorosamente niente inferiore
ai Colleghi, soggetto di tutta capacità nelle
Armi, havendo diffeso Dol sua Patria, quando fu
attaccata dal Prencipe vecchio di Condè, et nelle
lettere per
cognitione di tutte le Historie, e scienze. </p>
<p>Egli ha concluso la pace cogl'Olandesi, ancorchè
Penneranda n'habbi havuto il nome. </p>
<p>Egli haverebbe conclusa quella etiamdio con Francia,
se fosse stato Spagnuolo; e gode di presente per
giusta retributione il posto d'Ambasciatore in Olanda
ordinario, dove non è dubbio, che non sappi cavar
profitto dal torbido, che di presente pare in quelle
parti rissorga. </p>
<p>Con questo ritrovai a Munster Don Lopez Zappata, il
quale morì poche settimane appresso, doppo haver
fatto compagnia al legato Ginetti sett'anni in Colonia
otioso, e Don Diego Saavedra sogetto di mezana
conditione ch'all'arrivo di Peneranda ritornò in
Spagna poco contento, e poco tempo doppo anche vi
lasciò la vita.</p>
<p>Questi tre soggetti per la loro troppo commune
conditione non havevano di Plenipotentiarij altro, che
il nome, et le prerogative, subordinati al Marchese di
Castel Rodrigo, prima Ambasciator a Vienna, e poi
Governator Generale delle Provincie in Fiandra, senza
il cui parere, niente rissolvevano; onde fu giudicato,
che fossero stati espediti più per sodisfare
all'apparenza, che per concludere la pace.</p>
<p>Fu mio buon incontro ch'all'arrivo in Munster non si
trovassero li ministri di Francia, per evitare nelle
visite lo scoglio della precedenza, che non potei
scansare, quando doppo la mia Elettione fui per
consenso dell'Eccellentissimo Collegio, a visitare
gl'Ambasciatori ressidenti presso la Republica;
poichè visitato il Signor d'Amò, Ambasciator
all'hora di Francia, il Marchese della Fuente scansò
di lasciarsi vedere, se ne dolse seben senza ragione,
et in ogni congiuntura, ha poi datto segni di non
essersene scordato.</p>
<p>Doppo il mio arrivo a Munster il primo, che vi
sovragiunse quattro mesi doppo in circa, fu il Noncio
Chiggi, sostituito da Papa Urbano in luoco del
Cardinal Rossetti, che prima fu destinato col titolo
di legato, ma che per le sue procedure in Inghilterra
dalle quali in gran parte è succeduto l'eccidio di
quel Regno, il soverchio zelo, così dannoso in alcuni
luoghi, come il non haverne fu dicchiarito da
Francesi per diffidente, et da Papa Urbano tutto
inclinato a questo partito facilmente mutato. </p>
<p>All'incontro poi non mutò egli già mai il Chigi
ancorchè più volte dall'uno, e dall'altro partito
bressagliato, nessuna cosa dispiacendo più ai gran
Prencipi quanto la neutralità, stimando per
diffidenti tutti quelli, che non sono per loro
parciali. </p>
<p>È il Chigi di natione senese di Casa nobile, che
rissente tuttavia nel suo animo affetti di Republica,
di eruditione non commune, tanto in verso, quanto in
prosa: ma sopra tutto di bontà di vita, e costumi
santi senza hipocrisia. </p>
<p>Non havea fatte altre legationi, che quella di Malta,
e di Colonia, onde mancava di quella esperienza nè
maneggi, che poi in quelli di Munster ha pienamente
conseguito. </p>
<p>Con questo nel principio io non mi viddi stante la
guerra di Castro, che poco appresso si convertì in
pace, e passò poi tra di noi nel rimanente pienissima
la confidenza, così religiosamente conservata
dall'uno all'altro, che le parti non hanno potuto già
mai farvi brecchia, ancorchè l'habbiano più volte
tentato; onde si sono tal volta espressi maggiore
essere l'unione tra li mediatori, che quella dei
Plenipotentiarij d'un medismo Prencipe, che tutti con
i loro Collega hebbero brighe, et diffidenze, con
altretando pregiuditio dei proprij Padroni, quanto
l'unione de Mediatori fu profittevole ai trattati.</p>
<p>Qui è da notare esser commune il discapito di
qualunque Prencipe, che raccommanda la direttione dei
negotij a più d'uno: l'emulatione troppo difficile da
comprimer, l'honore troppo sottile per parteggiare, le
dissimulationi tal volta interpretate per viltà.</p>
<p>Quasi nel medesmo tempo, che fu in Marzo del 44,
capitorno a Munster li Signori Conti d'Avò, e di
Servient Plenipotentiarij di Francia, doppo essersi
trattenuti per ben quattro mesi all'Haya, non senza
sussuro del partito contrario, che per tanta dilacione
fu più volte in procinto di venir alle proteste, et
andarsene. </p>
<p>Tre negotij cagionorno il loro soggiorno: fu il
primo, e principale quello d'indure le Provincie basse
a mandar i loro deputati a Munster. </p>
<p>Questo procuravano li Francesi per obbligar le
Provincie a trattar unitamente con loro la pace, o
tregua, al qual fine stipulorno precisamente, che
l'una parte non potesse fare maggior passo dell'altra
nei trattati; che si dovesse communicar insieme quanto
si andava trattando; ma sopra tutto, che l'uno non
potesse per qual si voglia accidente senza l'altro
concluder. </p>
<p>Desideravano Francesi questa sodisfattione per due
capi, il primo acciò non trattassero
separatamente da loro all'Haya, dove Castel Rodrigo
con più espeditioni offeriva per nome del Cattolico
carta bianca; l'altra perchè speravano nel Congresso
di tenere gl'Olandesi dipendenti da loro, et con
l'unione di quella gran potenza, cavar vantaggi
notabili, sia o per la pace, o per la continouatione
della guerra, che però il concetto de Francesi quando
vennero a Munster era, che vi capitavano colle braccia
armate: che queste due braccia erano li Svezzesi il
destro, e gl'Olandesi il sinistro, che mediante questi
la Francia, non havea di che temere, e dicevano il
vero, se tali havessero saputo mantenerseli. </p>
<p>Olandesi all'incontro haveano due difficoltà: la
prima, che stimavano di lor maggior riputatione,
far il trattato, o di tregua, o di pace in loro
propria casa: l'altra che non volevano comparire al
trattato di Munster, se la Francia non prometteva di
trattarli in tutta parità, come trattava
gl'Ambasciatori di Venetia.</p>
<p>Nel primo punto il Prencipe vecchio d' Oranges disse
liberamente a Francesi (e disse il vero) che non
compliva alla Francia ridure il trattato degl'Olandesi
in sei o sette teste, lontane dalle Provincie perchè
non così presto si sariano veduti con li Spagnuoli in
quattr'occhi, che questi con le lusinghe, e promesse,
di grossi donativi, e quelli per natura avari, e
facili alla coruttione haveriano fatto la pace,
ò la tregua, senza riguardo imaginabile alla Francia,
come poi è seguito. </p>
<p>Esser meglio, che Spagnuoli mandassero a trattar
all'Haya dove per la forma di quel governo composto di
forme diverse di religione, di Politica, e di affetti,
saria stata molto più difficile la conclusione. </p>
<p>In effetto il Consilio fu molto savio: ma fu creduto
appassionato, non complendo alla casa d'Oranges, nè
la pace, nè la tregua, ma la guerra, et il commando:
mottivo che renderà sempre quasi impratticabile la
calma in quelle Provincie, come nella tregua del 609
espressamente si vedde.</p>
<p>Nel punto poi della parità, convennero Francesi di
sodisfare le provincie, quando i loro Deputati fossero
capitati a Munster, et sopra questo presero espediente
di valersi dell'essempio, pratticatosi, per qualche
tempo in Roma, tra gl'Ambasciatori di Francia, et
della Republica, con un trattamento pari tra di loro,
ma con qualche disparità da quello, che le Corone tra
loro stesso pratticavano.</p>
<p>Il terzo negotio ch'hebbero li Francesi in Olanda fu
quello di far un secondo trattato per il
prosseguimento della guerra come seguì per il
vantaggio di maneggiar una pace armata.</p>
<p>Prima, che capitassero a Munster fui obbligato
di scrivere loro il senso, che per la dilatione
mostrava il partito contrario, e con occasione delle
loro risposte, nelle quali dicchiarivano gran
confidenza nel Ministro della Republica, hebbi modo di
rimettere di primo abbordo tra li due partiti, le
ufficiosità de visite, incontri, et altro, che
durante il tempo della guerra restorno tra di loro per
molti anni intermesse.</p>
<p>Il primo che capitò a Munster fu il Signor d'Avò,
il quale nella visita, che gli feci, mi trattò un
poco corto, conforme il concerto stabilito all'Haya,
del quale essendo stato anticipatamente avvertito,
hebbi modo di riparare il pregiuditio, e sostenere il
punto, dicchiarandomi, che non potevo ricever trattamento
dalla Francia, dissimile da quello, che pratticavano meco
gl'Ambasciatori dell'Imperatore, et di Spagna, che
però capitato poco appresso anche Servient, m'astenni
di visitarlo, fin tanto che venne loro ordine dalla
Corte di trattarmi nel modo, che facevano li Ministri
dell'Imperatore, et di Spagna come seguì. </p>
<p>Così la machina molto sottile, et artificiosamente
drizzata per sollevar il posto d'Olandesi a spese
della Republica rovinò sopra la Francia medesma, che
abbassando il suo posto nel pareggiarsi cogl'Olandesi,
sollevò in certo modo quello della Republica, a cui
nella pretesa parità del posto, Olandesi cedono.</p>
<p>Questi due Ministri di Francia, Avò, e Servient non
così presto capitorno al Congresso, che apertamente
si disunirno: dispiaceva al Avò, ch'l'Collega
inferiore di posto lo superasse nella confidenza di
Mazarini, la quale a Mazarini medesmo pregiudicò, per
quello che communemente fu creduto, che lo havesse
mandato per impedir la pace più che per avvanzarla,
et di questo non cadeva dubbio presso alcuno; perchè
gl'istessi suoi Collega in quattr'occhi lo confermavano. </p>
<p>A Servient dispiaceva il credito che Avò s'era
guadagnato in Alemagna nel trattato Preliminare
d'Hamburgh; ma in fine lo discreditò, per esser
Avò di testa debole, dubbioso sempre d'errare,
irresoluto, longo, con poco credito alla Corte,
l'altro tutto l'opposito. </p>
<p>Da questa discrepanza restorno grandemente
pregiudicati, la pace pubblica, per la difficoltà di
convenire tra loro in opinione, gl'interessi della
Francia; perchè l'uno a fine d'accusar il compagno
propalava il più secreto delle commissioni: la
fortuna finalmente d'amendue, perchè più volte
corretti dalla Corte, hebbero prima un secretario
dell'Ambasciata che fu Brasset hora Ressidente in
Olanda, il quale maneggiò per qualche tempo la
penna non  voluta cedersi prima, dall'uno,
all'altro; e poi con la venuta di Longavilla: ma nè
questi, ne altri rimedij bastorno, perchè in fine Avò
fu levato dalla carica con poca riputatione, e Servient
la terminò con la pace d'Allemagna, più temuto che
amato; ma nel resto testa risoluta, di gran ripieghi,
e cognitione degl'affari. </p>
<p>Molte lettere, e scritture si videro dell'uno contro
l'altro, e poi stampate, che per qualche mese furono
il trattenimento del Congresso in mancanza di negotio:
molti accidenti seguirono nelle visite in presenza
anco degl'esteri, con poco decoro del ministerio, e
con quel pregiuditio della Corona, che sarà sempre
provato simile da tutti li Prencipi, che si serviranno
di due ministri tra loro discrepanti. </p>
<p>Stabilito per così dire il Congresso con l'arrivo
dei Mediatori, e dei Plenipotentiarij dell'Imperatore,
et delle Corone, tanto a Munster, che in Osnabruch, fu
a 10 d'Aprile del 43 cantata la messa dello
spirito santo per implorare la divina assistenza al
maneggio d'un tanto negotio.</p>
<p>V'intervennero, il Noncio, li Cesarei, li Francesi,
et la mia persona con tutti li requisitti nella
parità del posto. </p>
<p>Spagnuoli fecero ogn'opera prima per divertire questa
funcione, e poi per dissuader gl'Imperiali
d'intervenervi; ma non potendo consegnare, ne l'uno ne
l'altro se ne astenero essi, e fu con gran pregiuditio
del loro preteso posto, in luoco neutro, in congresso
tanto conspicuo. </p>
<p>Nel progresso poi intervennero li Francesi a tutte le
funcioni pubbliche della chiesa Catedrale, come
altresì li Spagnuoli sempre se ne astenero; è ben
vero, che non so se per ordini di Roma, o perchè
l'Noncio stimasse meglio di scansare tutte l'occasioni
soggette a torbido, scansò anch'egli poi dal più
non capitarvi, come pur fecero gl'Imperiali, così
commandati da Cesare ad instanza de Spagnuoli.</p>
<p>La prima instanza doppo l'appertura del Congresso che
fecero li Mediatori fu, per il cambio reciproco tra le
parti, et aggiustamento delle Plenipotenze, le quali
tutte poste in loro mano alla fine d'Aprile subito il
cambio ne seguì. </p>
<p>Ogn'una delle parti trovò da redire sopra i poteri
dell'altra.</p>
<p>Quella dell'Imperatore fu la più aggiustata, e con
qualche picciola mutatione a suo tempo accommodata
ancora. </p>
<p>In quelle delle Corone maggiori furono le
discrepanze: reciproche quelle per i titoli; non
volevano Francesi, che l'Re di Spagna si dasse il
tittolo di Re di Portogallo, e Prencipe di Cattalogna. </p>
<p>Non volevano Spagnuoli che l'Re di Francia si
desse quello di Re di Navara; ma presto si accordò
questa differenza, restando ogn'uno nella consuetudine
antica de suoi tittoli. </p>
<p>Li Francesi furono obbligati, a levar il prohemio
delle loro Plenipotenze, come quello, che giustificava
la necessità della guerra dal loro canto, dandone la
colpa al partito contrario, et questo perchè li
Spagnuoli haveriano voluto anch'essi formar altro
prohemio, di tutto loro vantaggio, e pregiuditio della
Francia, quando non fosse stato levato. </p>
<p>Opposero gl'Austriaci, tanto Imperiali, quanto
Spagnuoli alla sottoscrittione dei Francesi,
asserendo, che nella minorità del Re, non bastava il
consenso della Regina Regente; ma esser necessario
quello dei Parlamenti come neri tuttori della Corona
nella minorità.</p>
<p>Portarono per essempio il trattato, che fece
Francesco Primo, non ostante ch'havesse Madre regente
nel tempo che stette prigione in Spagna, absente dal
Regno: rissolsero la ragione dell'uso in contrario
col dire, che questo poteva ben haver luogo dentro il
proprio Regno di Francia, ma che trattandosi
cogl'esteri, conveniva conformarsi alle leggi communi. </p>
<p>Francesi rissentirono questa oppositione accremente
per la gelosia di veder lusingata dagl'esteri
l'auttorità dei Parlamenti di Francia, assai per loro
stessi gelosi alla Monarchia. </p>
<p>Adussero essempij dei trattati cogl'esteri, e
riccusarono omninamente l'alteratione dell'uso,
obbligandosi solo in conformità di questo, che
li Parlamenti verificheranno li trattati, che conclusi
rimanessero; con che restò in fine sciolto questo
nodo a loro favore.</p>
<p>Mentre dumque li Mediatori travagliavano sopra le
Plenipotenze, accaderono due accidenti, che ne
differirono per otto mesi, e più l'aggiustamento.</p>
<p>Fu il primo la guerra, ben improvisa, che Svezzesi
inferirono al Re di Danimarca. </p>
<p>Il General Tortenson con una marchia sollecita,
e quasi impratticabile si portò coll'Armata tutta dai
confini della Bohemia nell'Holsacia, girando in
pochissimi giorni gran tratto di paese. </p>
<p>Fu il Re di Danimarca omninamente sorpreso. </p>
<p>Et le sorprese Eccellentissimi Signori nell'uso del
guereggiare più moderno sono il vero mezo di far
grandi aquisti con picola, o nessuna perdita; li
Svezzesi ne hanno datto la norma: tutti gl'altri buoni
capitani hanno procurato, e procurano d'immitarla,
chiaro apparendone il profitto.</p>
<p>Svezzesi honestorno l'intrapesa con la necessità di
mutar quartieri, et di rimontar la Cavalleria, che per
la maggior parte seguì la marchia a piedi, con
universale stupore, e questo conseguirno, sendo
l'Holsacia abbondantissima de buoni Cavalli: la
causa però più recondita di questa mossa fu per due
rispetti molto più importanti, il primo perchè
l'Imperatore maneggiava di consenso di Danimarca un
trattato con Polonia, e Moscovia, per far la guerra
alla Svezzia già divertita in quella d'Alemagna,
l'altro perchè il Re di Danimarca aggravava più
sempre d'Impositioni il Sond, per dove necessariamente
devon passare tutte le Nani che trafficano nel mar
Baltico contro le conventioni già prima stabilite con
la Svezzia. </p>
<p>Venne il Tortenson, e fece quei progressi, che gli
parvero migliori: si oppose il Re di Danimarca con
gran vigore ancorchè ottuagenario; ancorchè oppresso
da diversi incontri poco felici. </p>
<p>Di questa nuova guerra restorno poco sodisfatti li
Francesi, et Olandesi collegati della Svezzia,
ch'indeboliva il partito in Alemagna et s'intromisero
immediate per la pace. </p>
<p>Olandesi n'espedirno loro Ambasciatori che furono
poco grati a Danimarca perch'erano collegati con la
Svezzia; alla Svezzia perch'erano collegati, et
interessati nel passaggio del sond; mantenendosi li
paesi bassi con li soli grani, ch' estraono di
Dantzica, per i quali non meno che per le mercantie di
moscovia, e per altro traffico con le Città
Ansiatiche, 400 Vasselli mandano ogn'anno nel mar
Baltico.</p>
<p>Anco la Francia destinò il signor dela Tullerie
stato già Ambasciatore a Venetia il quale hebbe
migliore fortuna; perchè doppo qualche mese terminò
felicemente in Agosto del 45 tra quelle due Corone
la pace.</p>
<p>Pace per la Svezzia avvantaggiosa, per Danimarca
vergognosa, per Francia Mediatrice gloriosa, obbligare
le due Corone a spiccar due Ambasciate solenni in
Francia, per ringratiare la regina, e pregarla a
signar di propria mano il trattato, cosa altretanto
insolita quanto decorosa.</p>
<p>Per distornar la detta pace fece l'Imperatore passare
nell'Holsatia tutto il suo essercito sotto la condotta
di Galasso, non tanto per assistere Danimarca,
animandolo di questo modo, a prosseguir la guerra,
quanto per tener li Svezzesi rinchiusi in un angolo
fuori d'Imperio, et che più importa lontano dalle
Provincie hereditarie. </p>
<p>Qui si deve avertire, che nel tempo tutto dei
trattati di Munster, l'Imperatore è andato variando,
a misura dello stato dell'Armi Svezzesi, quando queste
l'hanno premuto nei stati patrimoniali di Bohemia,
Slesia, e Moravia si sono contribuite da suoi ministri
tutte le facilità alla pace: quando Svezzesi eranno
lontani, facevano tutto l'opposito, poco curandosi, se
qualumque altro stato, di Elettori, o Prencipi
d'Imperio aggravato rimanesse dal peso delle Armate,
l'amica, e nemica ugualmenteinfeste; mentre
nelle oppressioni loro egli maggiormente stabiliva la
propria autorittà. </p>
<p>Per questa massima dumque Galasso seguitò Tortenson,
et nel medesimo tempo gl'Imperiali si dichiarivano,
tanto a Munster, che in Osnabruch non potersi nei
trattati prosseguire, se il Re di Danimarca non
havesse la pace, et se questa non fosse trattata nel
Congresso universale, in che molti mesi si consumorno,
com'è predetto, senza avvanzamento dei trattati
generali.</p>
<p>Svezzesi all'incontro conoscevano il pregiuditio. </p>
<p>Francesi, et Olandesi premevano per il riparo, quando
il medesmo General Tortenson doppo rimontata la sua
Cavalleria a numero di 12.000 veterani Cavallieri
doppo aquistate quattro piazze principali, che lasciò
ben pressidiate, ritornò con altra ben repentina
marchia in Imperio, passando in vista del'Armata di
Galasso senza che da questa gli fosse fatta
oppositione alcuna, a segno che per tale accidente
alcuni dubbitorno della fede di Galasso
medesmo, et altri ne diedero la colpa al vino, a cui
egl'era dedito stravagantemente.</p>
<p>Nel medesimo tempo il marescial Horn con un'Armata di
Svezzia s'avanzò ai confini di Danimarca: seguirno
molti incontri, così in mare, come in terra, sempre
con la peggio di questa, che lo constrinsero in fine a
far la pace, trattata, e conclusa sul'confine, col
mezo di tre Senatori per parte, sotto la mediacione
del Signor della Tullerie com'è predetto.</p>
<p>L'altro emergente, che tenne in sospeso per molti
mesi l'aggiustamento delle Plenipotenze, fu che le
Corone di Francia, e Svezzia, invitarono con proprie
lettere tutti gl'elettori, Prencipi, Città, e stati
d'Imperio di comparer in persona, o col mezo de loro
Deputati al Congresso: ma particolarmente, ne fu
scritta una alla Dieta, che rissedeva in Francfort per
esser più vicina a Munster, dove si trovavano molti
Deputati de diversi Prencipi, e stati d'Alemagna. </p>
<p>Qui è da sapere, che doppo le diete generali, le
quali di tempo in tempo si radunano per l'occorrenze
d'Imperio intimate sei mesi prima dall'Elettore di
Magonza, come Cancelliere d'Alemagna, rimane sempre in
piedi un picolo congresso di Deputati degl'Elettori,
et altri per l'essequcione delle cose deliberate nella
Dieta universale.</p>
<p>Questa dumque picola radunanza si trovava all'hora
nella Città di Francfort, discosta poche giornate da
Munster, alla quale non meno, che a tutti li Prencipi,
e stati separatamente scrissero com'è predetto li
Ministri delle due Corone. </p>
<p>Dicevano nelle lettere esser il Congresso di Munster
destinato per la pace universale; ma di Germania
in particolare: non esservi Prencipe, o stato in
Germania, che non v'havesse interesse, e grande:
convenirsi, che tutti questi tali vi assistessero in
persona, o col mezo de Deputati. </p>
<p>A questo fine essersi concertati in Hamburgh li
Passaporti, per tutti esser il Congresso libero,
doversi in esso restituire la libertà all'Imperio,
gl'Imperiali havendosi usurpato il <foreign lang="lat">Jus Pacis, </foreign>et
Belli, che anticamente alla sola generalità de stati
dell'Imperio apparteneva.</p>
<p>Questo invito colpì la Corte di Vienna nella parte
più sensitiva; non poteva digerir l'Imperatore, che
li stati d'Imperio, stimati da lui come sudditi,
dovessero per così dire comparir in giuditio contro
lui medesmo, li membri contro il capo, e massime sotto
la direzzione degl'esteri. </p>
<p>Per divertirsi prima questo pregiuditio, tentò le
minacie, scrivendo alla Dieta di Francfort, che
facesse abrucciare pubblicamente le lettere con
l'invito predetto dei Ministri delle Corone. </p>
<p>Dissuase li Prencipi, e stati dal rispondervi; ma non
trovò, nè in questi corrispondenza, nè nella Dietta
l'ubbidienza, che si pressuponea: altri intimoriti per
le Armi delle Corone estere, che prevalevano, et altri
confidando nella prepotenza di queste più che
nell'auttorità già molto abbattuta nell'Imperatore,
lodato universalmente di bontà, e Religione, niente
di politica, o di valore, concetto commune anco de
suoi ministri, e particolamente di Trautsmondorf. </p>
<p>Verità comprobata dal progresso del maneggio, in cui
gl'Imperiali hanno sempre riffiutato li progetti di
qualumque proposta, e poi doppo qualche tempo
acconsentitovi, con altretanta lungezza ne maneggi,
quanto con discredito de così fatti consigli, a
segno, che non si faceva più stima delle negative
degl'Imperiali, per la certezza di convertirle poco
appresso in consentimenti.</p>
<p>Perdutasi dall'Imperatore la speranza delle minacie
la convertì poco appresso nel proietto d'una dieta,
in cui s'offeriva di dar sodisfattione a tutti li
stati d'Imperio, a fine che uniti poi con esso lui si
potesse unitamente trattare con maggior vantaggio la
pace cogl'esteri.</p>
<p>Il Consiglio era molto savio; ma perchè l'Imperatore
non haveva forze nè credito, per questo li stati
d'Imperio non vollero acconsentirvi, di modo che
congiongendosi questa repugnanza dei stati col ritorno
dell'Armata Svezzese in Imperio avicinatasi anche alle
Provincie hereditarie, seben fiancheggiata da Galasso
per difficoltarvi l'ingresso, et l'Imperatore
cominciò a perder la speranza di poter impedire ai
stati la deputatione de loro ministri per il
Congresso generale; et li stati medesmi si mostravano
molto inclinati d'esser presenti a trattati, il
maggior contrario essendo quello della povertà: molti
Prencipi sbattuti dalla guerra in modo, che doppo
consonto il buono, et il meglio nelle contributioni
alle Armate respettivamente, non haveano modo da
sostenersi, altri facendo di molti una sol borsa
espedivano un deputato con procure in nome di tutti
acciò assistesse, trattasse, e facesse quello che
occorresse.</p>
<p>Successero in quei tempi alcuni altri considerabili
vantaggi al partito contrario, perchè oltre il
ritorno del Tortenson in Imperio, il Duca d'Anghien
hora Prencipe di Condè ricuperò Fillipsburgh: se
fece padrone di Magonza, con gran tratto di paese sul
Reno, che poi terminò con la presa di Crucenach.</p>
<p>Questi accidenti diedero mottivo ad un abboccamento
tra l'Imperatore, e Duca di Baviera nella Città di
Lintz, dove tra le altre cose fu rissoluto, che
l'Imperatore per connivenza lasciasse, che gl'Elettori
Prencipi, e stati dell'Imperio mandassero suoi
Deputati al Congresso generale di Munster, et
Osnabruc, al qual effetto l'istesso Duca di Baviera
con l'Elettor di Colonia suo fratello, risposero con
concetti di lode, et d'honore all'invito delle Corone:
in ordine a questo sollecitorno il vescovo d'Osnabruc
già nominato Ambasciator del Coleggio Elettorale
Cattolico a Munster, come il Conte di Walchenstein
sudito di Brandemburgh, per il Coleggio degl'Elettori
Protestanti in Osnabruc. </p>
<p>Nominò l'istesso Baviera il Baron d'Haslan con
titolo d'Ambasciatore, e Plenipotentiario suo
particolare, al quale aggionse due Dottori all'uso
d'Alemagna, con titolo di Deputati, uno per assister
in Munster, l'altro in Osnabruc. </p>
<p>Questo essempio di Baviera fu poi col tempo seguitato
da tutti gl'altri Elettori Prencipi, e stati, come
prevenuto da molte Città franche, particolarmente
d'Argentina, Norembergh, Franfort, i Deputati delle
quali comparvero i primi al Congresso.</p>
<p>L'altro punto trattato a Linz fu, che dovendo
capitare al Congresso li sodetti Ministri Elettorali,
dovesse l'Imperatore commettere a suoi
Plenipotentiarij di trattarli come trattavano le altre
Corone a fine che le Corone estere non potessero con
questo essempio negar loro trattamento pari, mentre
nelle diete, ove non intervengono le persone di
Cesare, et degl'Elettori, era solito, che gl'Imperiali
trattassero con gran differenza Elettorali, come
gl'Elettori sono Prencipisì, ma con dominio
subordinato alle legi d'Imperio, et offitiali
effettivi dell'Imperatore nelle occorrenze più
conspicue.</p>
<p>Venne perciò poche settimane appresso il Vescovo
d'Osnabruch, e prima di comparire, il suo Agente
discorrendo col Noncio si dicchiari, che come non
poteva ceder il posto all'Ambasciator della Republica
stante la pretensione degl'Elettori, così si saria
astenuto da tutti gl'incontri, che potessero sturbare
la mediatione della Republica, gradita, e stimatta con
parole d'honore, et in effetto dissimulò, perchè
nella restitutione delle visite di complimento, come
seguì nel caso della morte della Regina di Spagna:
nell'occasione delle buone feste niente si formalizò
ch'io fossi visitato il primo, anzi egli medesmo fu il
primo a visitarmi nell'occorrenza del capo d'anno. </p>
<p>È ben vero, che quando si trattò di far incontri
con Carrozze, egli non volse nè ceder, nè restare,
onde gl'Imperiali sospesero di far incontri, che per
evitar le brighe fu poi abbandonato intieramente, in et
questa occasione il Noncio si dicchiarì precisamente,
come pur fecero li Francesi, e li Spagnuoli per la
precedenza della Republica con la Ragione, che
l'Ambasciator di Venetia in Roma havesse luoco in
capella, non gl'Elettori. </p>
<p>Da che poi naque rissolutione in questi di
dicchiarire, che i primi luochi si convenivano ai
Mediatori per il merito ch'havevano con la Germania
tutta; ma io poco curandomi del nome, godei la
convenienza degl'effetti senza permetter mai,
ch'alcuno si framettesse tra Francesi, e Spagnuoli
secondo le occorrenze, e la mia persona.</p>
<p>Mentre si trattava de pontigli, non per questo si
trascurava l'avvanzamento dei trattati. </p>
<p>Seguì com'è predetto in Aprile il cambio delle
Plenipotenze il cui aggiustamento andò in longo fino
a decembre. </p>
<p>Il primo impedimento fu perchè Francesi volsero dar
tempo che anch'in Osnabruch seguisse il medesmo cambio
tra gl'Imperiali et i Svezzesi, così portando il
trattato Preliminare, et il particolare, tra le due
Corone, che in tutto di pari passo si procedesse: ma
Imperiali dilongorno il cambio per la guerra di
Danimarca, e per l'invito ai membri d'Imperio di
trovarsi al Congresso, fin tanto, che ritornato il
Tortenson in Alemagna, come si è detto, che l'Armata
di Galasso fu come distrutta nei contorni di
Madembergh, et che Francesi facevano progressi
considerabili; onde non prima che in Decembre del 44
restorno le Plenipotenze medesme di commun consenso
delle parti aggiustate, con obbligo di farle
venire dalle Corti respettivamente dentro il termine
di tutto gennaro sussequente rifformate <foreign lang="lat">ad verbum
</foreign>in conformità del concertato abbozzo. </p>
<p>Di questo tutto seguì un atto sottoscritto dalle
parti riposto con l'abbozzo medesmo in mano dei
mediatori, con aggionta, che si dovesse prosseguire il
maneggio nel tempo che venissero i poteri rifformati,
et in effetto pochi giorni appresso l'aggiustamento
dei poteri, furono dalle parti poste in mano de
Mediatori le prime loro dimande, per l'incaminamento
della pace.</p>
<p>Imperiali ridussero le loro all'essequcione
dell'trattato di Ratisbona fatto del 32.</p>
<p>Li Spagnuoli alla restitutione di tutto l'occupato;
portando per essempio li trattati ultimi di Cambrai, e
Veruins.</p>
<p>Li Francesi dimandorno la libertà dell'Elettor di
Treveri; la venuta al Congresso di tutti li membri
dell'imperio, in che dicevano essi consistere tutta la
sicurezza della pace, senza la quale non si potesse
entrare in trattati. </p>
<p>Dispiaque a tutti universalmente questa forma usata
da Francesi per essere semplice preliminare, perchè
la sicurezza dei trattati et la restitutione de prigioni,
sono conditioni, che devono seguire, non precorere li
trattati medesmi, perchè finalmente fu contraria alla
parola data solennemente dalle parti a mediatori, di
far proposta formale per la pace, non preliminare; che
però gl'Austriaci, et in voce, et per iscritto
pretesero, che i mediatori facessero dicchiaratione a
favor loro: ma li Mediatori, tanto in questa quanto
in ogn'oltra occasione se ne tennero ben lontani,
sempre asserendo che non erano giudici, ch'erano
semplici relatori, che nessun accidente restava già
mai in loro niente più di quello che taccia il
suono passando per l'aria; dicchiaratione, che valse
ad essimerli da molte imboscate, come i loro prencipi
da molti impacci. </p>
<p>Et sebene non piaque manco a Francesi l'essequtione
del trattato di Ratisbona proposto dagl'Imperiali come
disapprovato dalla Francia espressamente ne manco la
restitutione di tutto come demandavano Spagnuoli, ad
ogni modo quali queste si fossero erano proposte; ma
non già quelle de Francesi, che instillorno
negl'animi del Congresso alienatione formale dalla
pace, et come tali furono anco disapprovate alla
Corte, come in effetto furono concipite con i rancori,
che passavano tra Avò, e Servient, più che con
ragione.</p>
<p>In gennaro del 45 venero dalle Corti le
Plenipotenze rifformate secondo il convenuto. </p>
<p>A quelle d'Imperiali, e Francesi non mancò cosa
alcuna: le spagnuole vennero alterate in molte
parti, con la nomina de nuovi Plenipotentiarii che
furono il Conte de Medina las Torres, il Conte di
Peneranda, fratte Giuseppe Bragagna de minori
osservanti di S. Francesco eletto Arcivescovo di
Cambrai, D. Diego Saavedra, et il Dottor Brun. </p>
<p>Di questa nomina Saavedra restò disgustato,
vedendosi il quarto in ordine, dove fin all'hora era
stato il primo, sì che fece instanza di ritornare in
Spagna all'arrivo di Peneranda come seguì.</p>
<p>Questi poteri discordanti dall'accordo diedero un
grand'allarma al partito contrario per caricar sopra
dei Spagnuoli l'intoppo dei trattati li Mediatori
s'affaticorno affine che non per questo si
ralentassero li trattati medesmi; ma che sopra una
nuova promessa de Spagnuoli per la rifforma
progredissero. </p>
<p>Non volsero Spagnuoli obbligarsene, il che
fece supponer disapprovata in Spagna la loro prima
promessa. </p>
<p>Non dimeno pochi giorni appresso essibirono un altro
potere in tutta conformità del già accordato, che
per quanto si seppe, fu dalla Corte mandato in mano di
Castel Rodrigo per servirsene in solo caso, che
la Plenipotenza alterata, non fosse stata admessa:
astucia, che non piaque punto al Congresso,
agl'Alemani imparticolare, che amano la sincerità.</p>
<p>Aggiustati li poteri passarono sei mesi, da Gennaro
fin Giugno, in diverse proposte <foreign lang="lat">hinc inde </foreign>dalle
parti proiettate; ma molto generali, e con pochissimo
fondamento: le cagioni di questa dilatione furono,
che Imperiali miravano alle cose di Danimarca:
Francesi così rotti tra di loro ministri, che apena
si parlavano nei congressi s'offendevano, benchè in
presenza d'altri le loro applicationi tendenti più a
levar l'uno il credito dell'altro, che a prosseguire
in maneggi; onde fu risoluto di metter in libertà il
Signor d'Avò, o di ritornar alla Corte, o pure di
pacificarsi col Collega, che molto godè della
dicchiaratione in favor suo, mentre per l'esperienza
del Collega nelle cose di Germania per tanti anni
maneggiate lo facea dubitare del contrario; ma sono
questi effetti del favore, che non misura così per
sottile.</p>
<p>Nei Spagnuoli proveniva la dilatione dalla poca, o
nessuna auttorità, che havevano alla Corte,
dall'abbandono, che Saavedra havea fatto del negotio
doppo, che altri doveano haverne la direzzione, et il
merito.</p>
<p>Svezzesi differirno per la loro constante massima,
che dovessero convenire al Congresso tutti li membri
dell'Imperio, tanto per sicurezza della pace, quanto
per diminuire l'autorità dell'Imperatore avanti di
progredir in altro.</p>
<p>Ma perchè di questo medesmo pretesto si
valevano anche li Francesi, per coprire le loro
private dissensioni, per questo l'Ambasciator
Oxinsterna venne espressamente a Munster, per
aggiustare le proposte formali, che doveano farsi,
tanto dalla Corona di Svezzia, quanto da quella di
Francia, come poi seguì qualche settimana appresso,
et si dirà.</p>
<p>Prese questo ministro il tempo più opportuno per
introdure il negocio con avantaggio, e fu subito doppo
la Vittoria di Tabor in Boemia, conseguita dal
Tortenson, con disfatta dell'essercito Imperiale,
ch'obbligò l'Imperatore, il quale all'hora si trovava
a Praga, di fugire con due sole compagnie di Cavalli.</p>
<p>Da questa Vittoria naque poi, che l'Imperatore prese
consiglio di far sortire i figliuoli da Vienna, quando
Svezzesi s'avicinorno a quella Città, il che mediante
conseguirono la libertà dell'Elettor di Treveri, che
poi ha cagionato mille pregiuditij all'Imperatore, per
la vehemenza d'un animo feroce di quel Prencipe
ancorchè ottuagenario, et inhabile al presente alle
funtioni del corpo: miglior consiglio sarebbe stato
adherire al maneggio dei Mediatori doppo le prime
instanze, che ne fecero li Francesi, poichè il Papa
s'era disposto di tenerlo guardato nella Città di
Ferrara sino alla conclusione della pace restando per
sola difficoltà l'avversione degl'altri Elettori, che
non stimavano decoro di quella dignità lasciar ch'il
Collega uscisse di Germania, desiderandolo più tosto
sotto la custodia del Vescovo di Salsburgh.</p>
<p>E perchè il racconto dei successi m'ha obbligato
parlare dell'Oxinsterna, stimo ch'l'sapersi le
conditioni dei Ministri, et di quelli massime, che
vivono tuttavia, et agiscono, sia forse uno dei
maggior vantaggi che possono cavarsi dalle relationi.</p>
<p>Axel Oxenstierna, e figliuolo del Cancelliere di
questo nome, che da molti anni in qua governa si può
dire il Regno di Svezzia, con tanto maggior merito,
quanto che non gli mancano Emoli, che per metterlo in
disgracia della Regina publicorno, che egli volesse
farla maritare ad'uno de suoi figliuoli, onde per
redimersi dalla callonia, fece, che questo, di cui
parlo si maritasse in una delle famiglie più Emole
della sua a fine di deminuirsi gli nemici: et come il
vecchio Oxinsterna sia hormai ottuagenario: così il
figliuolo haverà 40 anni in circa, testardo assai,
come son tutti li Svezzesi: ma altresì di buona
cognitione negl'affari politici, et della guerra:
bastando dire, che quanti Ministri sono sortiti da
quell'horrido settentrione tutti
indifferentementesiano riusciti, e nell'una
e nell'altra mirabilmente. </p>
<p>E l'Oxinsterna superbo al più alto grado, come pur
dedito al Vino a segno stravagante: vitij amendue
naturali della natione tutta. </p>
<p>Parla più lingue, che pure è assai commune alli
Svezzesi, per quello che tutti li giovani nobili vanno
nell'ettà più tenera girando tutte le corti
d'Europa a segno, che tal uno di questi benchè nelle
prime lanugini m'è accaduto d'ammirare, per la
prudenza, e sodezza, meco trattando in più occasioni.</p>
<p>Non è meraviglia se conditioni tali in una natione
portino seco quei vantaggi in questo secolo, che per
avanti era poco, o niente conosciuta. </p>
<p>Nè l'educatione della gioventù potria esser
differente da quella detta regina, che parla, et intende
quasi tutte le lingue, legge tutte l'Historie, assiste
di continouo a tutti li Consegli, et nel tempo c'avvanza
la sua stanza dove ella assiste a tutto, e si familiariza
con tutti, chiamare si può più tosto un accademia
de virtuosi.</p>
<p>Nel mese di maggio pur del 45 le Armi del Duca di
Baviera, diedero una rotta generale alli Francesi
commandati dal Visconte Turenna, che con pochi de suoi
hebbe gran difficoltà di salvarsi appresso la Lantgravia
a Cassel, con che bilanciatosi in gran parte il successo
di Tabor favorevole al partito contrario parve, che
uguagliati li successi dell'Armi anche nel negotio si
cominciasse da dovero a prosseguire.</p>
<p>Questo disordine, che ben spesso ha fatto perdere la
pacienza a Mediatori, perchè qualumque accidente nelle
armi distrugeva in momenti i proietti, e le fattiche di
molti mesi, li persuasero di proponer come da loro
una sospensione d'armi generale, commandatami
espressamente da Vostra Serenità, come mezo più
breve a sopir le brighe, e più atto a socorrere
i bisogni di Christianità contro le mosse de Turchi. </p>
<p>In questo proietto hebbero li mediatori l'appoggio
del Duca di Baviera, il quale sotto pretesto appunto
dei bisogni di Christianità copriva il proprio
interesse, mentre con la tregua restava armato come
capo della lega Cattolica: al sostenimento dell'Armata
contribuivano tutti li Cattolici, e con essa egli
rimaneva padrone non solo degl'aquisti, ch'erano molti;
ma della voce Elettorale, che più di tutto li premea.</p>
<p>Le insinuationi di questa tregua fece egli portare
per il Baron d'Haslan, capitato in questi tempi al
Congresso come Ambasciator particolare del Duca. </p>
<p>Come tale si tratenne molti giorni alla campagna
prima di capitar a Munster, perchè le Corone non
volsero trattarlo con la parità già accordata
al Vescovo d'Osnabruch, come rappresentante il corpo del
Collegio Elettorale, in cui si comprende il Re di
Bohemia, onde lo stimorno capace della parità, il che
non militava nel ministro d'un semplice Elettore. </p>
<p>Fu però il Barone Haslan predetto trattato per
molti mesi dalle Corone, et da me in consequenza in
terza persona senza tittolo, a che sebene egli
rispondeva nella medesma forma, la parità nondimeno
era ben disuguale, sendo negl'uni volontaria e ne
l'altro sforzata, sin tanto che Francesi per
obbligar maggiormente Baviera gli diedero
l'Eccellenza e fu poi seguitato dagl'altri
ancora.</p>
<p>Alle proposte della tregua non inclinorno punto
gl'Imperiali tanto perchè non piacevan loro li
vantaggi di Baviera sempre poco confidente per non
dir Emolo della Casa d'Austria: quanto per adherire
alle lamentationi del Palatino, et altri espulsi da
proprij stati, che con la tregua perdevano le
speranze almeno per gran tempo di recuperarli. </p>
<p>Francesi, e Svezzesi parlavano della tregua a meza
bocca, sostenendo, che non poteva esser pace in
Imperio, se con la forza non si obbligava l'Imperatore
ad acconsentirvi, e forse non s'ingannavano.</p>
<p>Militava però anche in loro dall'un canto
l'interesse proprio nel conservarsi gl'aquisti,
ch'erano ben grandi, et dall'altro il riguardo di
non disgustare gl'esiliati,et altri, ch'havevano
perduto parte dei loro stati, et questi erano molti.</p>
<p>All'hora Francesi forse conoscendosi più obbligati a
riguardi del Turco, et della Republica promossero per
via del Cardinal Mazarini la tregua con la Spagna nel
solo mare Mediteraneo, che da Spagnuoli fu reiettata per
riguardi della Cattalogna, e così la proposta della
detta tregua svanì.</p>
<p>Il giorno dumque della Santissima Trinità caduta
quell'anno nel fine di giugno, furono essibite a Munster,
et Osnabruch de pari passo le proposte formali per la pace,
che consistevano in 18 articoli sopra quali s'andò
negociando tre anni, e più fino alla conclusione. </p>
<p>Queste veramente furono le prime proposte, che si
poterno dire formali per la pace ancorchè diffetose
in un Articolo, e fu quello della sodisfattione delle
Corone, nel quale ben s'espressero in generale di
volerla, ma non condescesero agl'individuij, et questo
per due fini: il primo per mostrar, che posponevano
l'interesse proprio a quello dell'Imperio, là fine di
conciliarsi l'affetto di questo l'altro per esser sempre
liberi d'alzare, et abbassar la mano nelle dimande,
secondo gli accidenti dell'Armi. </p>
<p>Vi aggionsero due altre instanze: la prima che
fossero conceduti passaporti ai Deputati del
Ragozzi Prencipe di Transilvania: ma questa non hebbe
effetto, tanto per non esser compreso quel Prencipe nei
preliminari, quanto perchè conoscendo io, che con tal mezo
li Turchi haveriano potuto penetrare con sicurezza il
vero passo di quei maneggi, m'affatticai, et otteni,
ch'ei non vi venisse, et sebene questa prattica
continuò qualche mese, terminò finalmente con la
pace particolare, che poco tempo appresso stabilì
il medesmo Ragozzi coll'Imperatore; l'altra fu la
libertà di D. Edoardo di Braganza, fratello del
Re di Portogallo prigione all'hora nel Castello
di Milano, punto che sebene appartenea alla pace
tra le due Corone, volsero nondimeno li Svezzesi
inserirvi per obbligarsi quella natione, dalla quale
in più volte hebbero regali di consideratione,
togliendo per pretesto, che l'Imperatore, il quale
lo haveva fatto imprigionare, e dato a Spagnoli se
lo facesse anco restituire come prigione di Germania. </p>
<p>Anche questa instanza si convertì nella vanità del
niente, perchè si ridusse ad'una raccommandatione
alli Spagnuoli, che promisero di ben trattarlo, e di
presservarlo dal veleno, a che tutto il congresso lo
credette molto soggetto, e forse non credè male,
perchè finalmente doppo qualche anno nel medesmo
Castello di Milano egli si morì.</p>
<p>Le proposte sudette formali eccitorno in tutta Europa
le meglior speranze della pace, onde poco apresso
capitorno a Munster il Duca di Longavilla come primo
Plenipotentiario di Francia, et il Conte di Pegnaranda
di Spagna, il quale alcuni giorni avvanti era capitato
di Spagna a Brusselles, et precorso a Munster di soli
pochi giorni dall'Eletto di Cambrai.</p>
<p>Di questi due ministri, et di tutti gl'altri
successi, et dipendenze nel trattato tra le due Corone,
di Francia, e di Spagna farò qui punto,
per non confondere un trattato tuttavia imperfetto con
la pace d'Imperio, terminata, e finita, e perchè come
ho detto nel principio sarà questa la seconda parte
della presente relatione.</p>
<p>Venne dumque il Duca di Longavilla, che di primo
abbordo procurò riunire li due Collega, Avò, e
Servient, quali restorno, come semplici consiglieri la
penna, e la direzzione passando nel solo Duca, che seco
condusse un Secretario dell'Ambasciata suo dipendente
con provisione di mille fiorini al mese, ancorchè
vivesse a spese del Duca.</p>
<p>Questo dico a fine che Vostre Eccellenze osservino la
differenza, et se è possibile, che i loro Secretarij,
e coadiutori, questi con sette, quelli con 15
ducati al mese salarij, che hoggidì non bastano
a servitori privati degl'Ambasciatori, possino
sostenere la qualità del posto, et li dispendij
delle Corti mentre massime l'indigenza nell'ordine della
Cancelleria si fa maggiore, quanto più poveri, et
indigenti sono quelli, che da poco tempo in qua vi
vengono ascritti. </p>
<p>Onde sarà gran fortuna se non ne seguiranno
pregiuditij ben grandi. </p>
<p>Sia questo detto per sola parentesis, e discarrico.</p>
<p>Con la direzzione del maneggio conseguì Longavilla
la riunione de Collega in apparenza più lusingato
che stimato, o ben consigliato: anzi da Servient
medesmo mediante la confidenza con Mazarini, et
la penna molto pronta, et avvantaggiosa, lo screditò
in fine, et fè partire più discontento, che glorioso,
come glorioso poteva essere quando havesse havuto petto
per sottoscriver la pace all'hora, che fu ridotta
a segni molto avvantaggiosi per la Francia, benchè
non intieramente conforme alle commissioni. </p>
<p>Ma chi haverebbe osato disaprovarlo nella conclusione
d'una pace, avvantaggiosa, e tanto desiderata dalla
Francia: si guadagnava il tittolo di Padre della
Patria? Mazarino, anzi dirò la Regina medesima, non
haveriano osato contradirle, per non haver contrario
l'universale: nè certamente sarebbe come hora è,
prigione.</p>
<p>Convalidò in gran maniera le debolezze dall'un canto
et dall'altro l'Ambitione soverchia di Longavilla, la
pretensione accremente sostenuta del tittolo d'Altezza. </p>
<p>Questo privato interesse lo privò della gloria
publica, perchè cagionò, che non si vedesse con li
Ministri Spagnuoli con i quali molte cose in
quattr'occhi haveria facilitato, e fu creduto, che
Mazarini fomentasse la pretensione in lui ad oggetto,
che non trattasse con Spagnuoli, et havesse in
consequenza il merito della pace, al quale congionta
poi la parentella col Prencipe di Condè, chi haveria
potuto batterlo ? Li primi assalti per conseguir
l'oggetto furno dati ai Mediatori da quali facilmente
si sostraherno prima coll'essempio dei loro coleghi
alla Corte di Francia, che trattavano
Longavilla in terza persona, e poi con le oblationi
di seguitar quello, che havessero fatto Imperiali,
e Spagnuoli, già dicchiaritisi per la negativa come
pure facevano anche li Francesi, e particolarmente
Servient, stimando, che nella parità della carica non
convenisse disuguaglianza nei tittoli. </p>
<p>L'adulavano però più per compiacerlo, che perchè
credessero così convenirsi.</p>
<p>Fece Longavilla ingresso solenne a Munster; ma non
volse incontro, che de soli Francesi, tanto per far
più spiccare il suo traino, che fu veramente
conspicuo per qualità, e quantità di Carrozze,
Cavalli, Nobiltà, oltre cento e più livree, tra
Pagi, Lache, guardie a piedi, et a Cavallo, Mulatieri,
et similia, quanto per evitar i scandali, che potevano
nascer tra le Carrozze mie, et del Vescovo d'Osnabruch,
che col pretesto di rappresentare il corpo Elettorale
in cui si comprende il Re di Bohemia, voleva precedermi;
poi mi fece offerir l'alternativa, onde io mandassi
la mia Carrozza una volta, egli l'altra: che riccusai
apertamente sempre sostenendo, che la mia Carrozza
sarebbe andata presso quella dei Francesi, o de
Spagnuoli respettivamente senza ch'alcun altro vi
si frapponesse. </p>
<p>Cosi l'haversi Longavilla astenuto dall'incontro
caggionò poi la diechiaratione del Noncio, di
non voler più mandar la sua Carozza ad incontrare
alcun altro, e così fu osservato da tutti fin al fine.</p>
<p>Fu dumque Longavilla trattato dai Mediatori in terza
persona, corrispondendo egli nell'istessa forma;
Imperiali, e Spagnoli non la volsero abbracciare,
pretendendo Peneranda, di dare, et ricevere
l'Eccellenza, e così ha continuato sino all'ultimo;
onde questi due principali Ministri delle Corone, non
si sono mai veduti insieme, et per questo difficcoltata
la pace.</p>
<p>Imperiali stettero nella medesma pretensione sino
all'arrivo di Trausmondorf, che stimando la sostanza
più delle apparenze, si contentò della terza persona
reciproca: trattò col Duca, e ne seguì la
pace. </p>
<p>Qui è da osservare quanto pregiudichi tal volta un
puntiglio alle cose più essentiali, come Longavilla
riconobbe in fine questa agevolezza di trattare in
terza persona dal mezo termine dei Mediatori, che
furono i primi a pratticarlo, senza di che non haveria
trattato con alcuno.</p>
<p>Essibite come si è detto dalle Corone le loro
dimande per la pace d'Alemagna si viddero a gran schiere
arrivar in Munster, e Osnabruch Ambasciatori, e Deputati
degl'Elettori, Prencipi, e Città, che formano li tre
Membri dell'Imperio. </p>
<p>A questa gran piena non puote più l'Imperatore
far ostacolo, anzi per mostrare, che questo seguisse
con bene placito suo, dicchiarò, che tutti quelli, che
havevano voto nelle Diete potessero haverlo etiandio
nel Congresso, annullando anche quel picolo corpo di
dieta, che per le ragioni dette di sopra rimaneva in
Francfort. </p>
<p>Così il Congresso di Munster, e Osnabruch, se
convertì in una dieta formale solo manchevole di
capo, voglio dire dell'Imperatore.</p>
<p>Capitati al Congresso tanti Ministri naque tra
di loro grandissimo contrasto; perchè sebene di primo
abbordo desideravano tutti ugualmente di fermarsi a
Munster, per la facilità dei Congressi, delle
consulte, et delle rissolutioni, Svezzesi non
volsero acconsentirvi, stimando che come il
Congresso era diviso in due luochi, così anche
nei medesmi fosse ripartita la dieta. </p>
<p>Non hebbero difficoltà i Protestanti a
condescendervi, per la speranza di molti vantaggi
sotto la direzzione de Svezzesi, come anco conseguirono. </p>
<p>Convenne però questo corpo già formato a Munster
dividersi con Osnabruch a segno, che molti Prencipi
hebbero necessità di radoppiare li ministri a fine
di haverne in amendue i luochi. </p>
<p>Questa divisione generò grandissime gelosie.</p>
<p>Dubbitavano gl'Imperiali, che li Svezzesi non
mirassero a convertir la guerra fin all'hora
politica, in guerra di religione. </p>
<p>Questo medesmo fu dubbitato anche da Francesi per
la tregua, che senza loro saputa stabilirno Svezzesi
in quel tempo, con l'elettor di Sassonia, per la quale
anche li Francesi medesmi si strinsero più che per
adietro con quello di Baviera.</p>
<p>Ripartita la dieta in due luochi, naque altro
accidente per dillongare i trattati, e fu che la
Lantgravia d'Hassia con altri contumaci già prima
decchiariti incapaci d'intervenire alle diete per haver
preso le armi contro l'Imperatore pretesero esser
restituiti nel loro luoco, e voto. </p>
<p>Li stati in generale dissentivano come cosa contraria
alle constitutioni d'Imperio. </p>
<p>Le Corone all'incontro li protegevano per haverli
poi parciali nel punto delle loro particolari
sodisfattioni, et l'ottennero: poichè gran parte di
quei Deputati degl'Elettori, Prencipi, e Città
poveri, e mendichi, come di sopra ho detto, si
lasciorno dalle corone corromper con regali di Colane,
et altro, conchè sostenendo il posto con qualche
maggior decoro più dalle Corone medesme, che dai
proprij padroni dependevano. </p>
<p>Così rimessi nella Dieta li contumaci al luoco, et
al voto seben con qualche conditione a 25 settembre
li ministri Imperiali, tanto a Munster, che in Osnabruch
diedero nel medesmo giorno le risposte dell'Imperatore
alle proposte essibite dalle
Corone fin sotto li 11 giugno, accompagnandole
con una oratione formale, il Dotor Volmar a Munster,
il Crane a Osnabruch. </p>
<p>Tali dissero essere l'intentioni di Cesare, come
portava la scrittura, subordinandole però al volere
dei stati, col senso dei quali intendeva di voler in
ogni maniera regolarsi, e fu rissolutione disapprovata
da molti, quali haveriano desiderato, che l'Imperatore
prima di dicchiarirsi, havesse fatto dicchiarire li
stati dell'Imperio, per addatarsi poi a loro
pareri piutosto, che ad instantia loro ritirarsi, come
in più articoli fece. </p>
<p>Furono ricevute le risposte dell'Imperatore, con
rispetto, commendatione, et allegrezza, restringendosi
a doverle poi considerare. </p>
<p>Non entro io qui a dire, quali si fossero ne le molte
repliche, che sopra di esse, <foreign lang="lat">hinc inde </foreign>sono
state fatte, basti a dire, che sono state tutte in
iscritto secondo la diversità degl'interessi, che
gl'Alemani sopra ogn'altra Natione sono dediti al
scritturare, che i Deputati erano tutti legisti, e che
queste dicerie hanno consonto il tempo di tre anni. </p>
<p>Basterà a Vostre Eccellenze di risapere il concluso
che in brevissimo ristretto a suo luogo rappresenterò,
credendo, che pochi dell'Eccellentissimo Senato havran
voluto prendersi la briga di leggere l'instrumento
ben lungo stampato.</p>
<p>Date le risposte dagl'Imperiali, e ricevute con
applauso dalli stati dell'Imperio anche le Corone per
captivar questi cominciorno a familiarizare nei
discorsi le loro particolar pretensioni, per scoprir
come fussero ricevute prima, che d'impegnarsi col
metterle in scritto.</p>
<p>Dimandava la Francia di dover restar padrona
dell'Alsacia, con le due piazze di Brissac, e
Fillipsburgh. </p>
<p>Dimandava Svezzia la Pomerania, con li Vescovati di
Bremen, Ferden, et il Porto di Wismar.</p>
<p>Strano parve in generale all'Imperio, che le Corone
pretendessero ricompensa di stati; poichè quando da
principio entrarono in Germania, protestorno, con
Ambasciate, scritture, e stampe di non pretender
aquisto alcuno per loro: ma di solo impiegar
le armi per la libertà dell'Imperio, per il sollievo
degl'oppressi per guadagnare gloria, e non altro. </p>
<p>In fine poi si è veduto tutto il contrario, perchè
hanno disputato accremente le conquiste, a palmo, a
palmo, come se fossero state del proprio dominio. </p>
<p>Qui è da notare quanto grande sia l'imprudenza di
quei Prencipi, che chiamano le potenze maggiori
in propria diffesa, e massime dentro li proprij stati. </p>
<p>Infiniti sono gl'essempij antichi, e moderni, e
d'Italia in particolare.</p>
<p>Tra queste dimande delle Corone pareva, che quella
della Svezzia fosse ricevuta con minor rissentimento.</p>
<p>Dicevano, che seben la Pomerania aperse spontaneamente
le porte al Re Gustavo in Alemagna, il quale promise di
sempre diffenderla, e mai dominarla; che ad ogni modo
parea men improprio essendo morto il proprio padrone,
senza heredi onde quel ducato veniva a cadere per
linea transversale nella casa di Brandemburgh
(che però non ha mancato di tutte le oppositioni
per conservarne il dominio) ma che l'Altsacia
apparteneva alla Casa d'Inspruch innocentissima
d'ogni colpa, e participatione nella guerra.</p>
<p>Consideravano Svezzesi per la lingua, per i costumi
quasi alemani, che però hanno havuto sempre la
direzzione sopra i Francesi nel corso intiero dei
trattati: li Francesi erano più temuti, che amati:
ma le loro dimande erano in gran maniera sostenute
dall'Elettor di Baviera, che per le adherenze della
sua casa è stato uno dei prencipali agenti nei
trattati, e si può dire con verità, che sia seguita
la pace, perch'egli l'ha voluta, niente curatosi che
li Spagnuoli vi siano restati esclusi; indotto
l'Imperatore ad assentirvi con le proteste, e
con la forza. </p>
<p>Favoriva Baviera li Francesi per haverli altresì
favorevoli in sostenere nella propria Casa la voce
Elettorale, che li Svezzesi, e Protestanti
desideravano ritornasse nel Palatino del Reno,
come sua propria, et non s'è ingannato.</p>
<p>Fra queste pendenze capitò in Decembre a Munster il
Conte di Trautsmondorf. </p>
<p>La venuta di ministro così principale accrebbe in
tutti, e con ragione la speranza della pace fu
grandemente lodato d'haver posposto il primato al
pubblico bene; perchè pochi favoriti haveriano
assentito d'allontanarsi, come fece lui tanto tempo
dal favore. </p>
<p>Venne incognito seben poi apparì con decoroso
seguito, ma non eccedente; biasimando anzi
l'eccedenza in quelli, che la ostentavano.</p>
<p>Restituì la visita a Spagnoli prima, che a Francesi,
che se ne dolsero: ma egli francamente rispose, che
in quel luoco conveniva honorarsi gl'amici prima,
poi gli neutrali, et in ultima li inimici: e come ch'egli
fosse huomo libero, e franco in tutto, molte cose gli
riuscirono, che non sariano riuscite ad'altri. </p>
<p>Presentò anch'egli nella prima audienza la sua
Plenipotenza ai Mediatori, la quale essendo
differente dal concertato, bisognò far rifformare,
che seguì senza dilatione, e fu nominato primo
Plenipotentiario in amendue li Congressi.</p>
<p>Furono li suoi oggetti di dar in primo luoco ogni
maggior sodisfattione alli stati d'Imperio a fine che
riunendosi all'Imperatore con le armi, e con i consigli
s'obbligassero gl'esteri a sortire dall'Imperio
senz'altre ricompense. </p>
<p>Il concetto era buono per dignità dell'Imperio: ma
che mirando ad'aggrandire l'auttorità dell'Imperatore
accresceva il sospetto in quelli, che per abbaterla
havevano già introdotti gl'esteri. </p>
<p>Non riuscitole questo, aspirò in secondo luoco a
dar sodisfattione alli Protestanti, e col mezo loro
guadagnar li Svezzesi dividendoli dalla Francia. </p>
<p>Queste due opinioni erano suggerite dai Spagnoli
ad oggetto di portare l'Imperio contro la Francia, a cui
per molto tempo furono sospetti li maneggi di
Trautsmondorf suggeriti da Baviera, e dai Catolici,
in pregiuditio de quali l'istesso Trautsmondorf
haveva qualche anno avvanti conclusa la pace
di Praga. </p>
<p>Si strinsero però li Francesi maggiormente con
Baviera, e la gelosia s'accrebbe a segno tra le due
Corone, che s'obbligorno Francesi di non trattare
con Imperiali a Munster, che con l'assistenza del
Ressidente di Svezzia, come pur li Svezzesi in
Osnabruch non trattavano con Imperiali, che presente
quello di Francia. </p>
<p>E perchè l'istesso Trautsmondorf trattava con
franchiggia, per l'auttorità, e con apertura, per
il candore nella seconda audienza, ch'hebbe dai Mediatori,
offerì senza molte cerimonie alla Francia Pinarolo,
e Moyenvich, amendue feudi dell'Imperio, questo in
Lorena, e quello in Italia. </p>
<p>Il Dominio diretto dei tre vescovati Metz, Tul, e
Verdun, che da cent'anni in qua godeva la Francia in via
d'usurpatione. </p>
<p>Alla Svezzia offerse l'essequcione del trattato di
Sciombech concluso del 1635 dal vecchio
Oxinsterna, che portava obbligo di dare alli Svezzesi
per farli uscire d'Alemagna due millioni d'oro, e la
Città di Stralsond in pegno finchè questi fossero pagati. </p>
<p>Alli protestanti il possesso de beni ecclesiastici
per qualche anno più di quello, che portava la pace
religiosa. </p>
<p>A Baviera la voce Elettorale col Palatinato superiore. </p>
<p>Al Palatino il Palatinato inferiore con l'erezzione
dell'ottavo Elettore. </p>
<p>Pubblicate tali proposte a Munster andò
Trautsmondorf a Osnabruch per coglier se poteva nella
divisione dei luochi, divisione anco
d'affetti, a che mirò quasi sempre nel tempo che si
trattenne ai Congressi; ma non gli riuscì, anzi il
sospetto concepitone dal partito contrario l'obbligò
tanto più ad unione maggiore. </p>
<p>Francesi delle offerte di Trautsmondorf si burlarono,
come che fossero di cose le quali tutte possedevano:
non dimeno quando per dar loro altre sodisfattioni si
rettirorno Imperiali dall'offerta del diretto Dominio
dei tre vescovati, Francesi dissero ch'era già stata
fatta, et che l'havevano accettata. </p>
<p>Qui è da nottare il pericolo grande che corrono i
negotianti, offerendo nei trattati cose diverse da
quello, che le parti pretendono: perchè ben
spesso, e le une, e le altre si perdono. </p>
<p>Alle proposte di Trautsmondorf contraposero Francesi
le loro, che abbracciando le cose offerte
dimandavano in aggiunta l'Alsacia, Songovia, e
Briscovia con le quattro città silvestri
confinanti a Svizzeri, e le due ben importanti
piazze di Brissac, e Felipsburgh. </p>
<p>Parvero alte assai queste pretensioni, e
particolarmente ai protestanti, che non poteano di
buon occhio veder Francesi in Imperio con appoggio
tanto considerabile al partito Cattolico: poichè
mediante l'Alsacia rimangono Francesi padroni di
tutto quel gran tratto di paese dalla Mosella sino al
confine de Svizzeri, dentro il quale restano come
circondate la Lorena, e la Contea Borgogna. </p>
<p>Anche li Svezzesi secondavano nel loro interno le
gelosie de protestanti, tanto per la religione, quanto
per il molto, che vi guadagnavano Francesi: ma come
non ardirono dicchiarirsene per non disgustare la
Francia, così convertirono apertamente le gelosie in
proprio profitto, perchè quanto più si concedeva a
Francesi, tanto più con l'essempio alzavano anch'essi
le proprie dimande. </p>
<p>Baviera sopra tutti sosteneva l'interesse della
Francia, per essere da questa corrisposto nel sostenimento
degl'interessi proprij, come anche
seguì: poichè coll'appoggio d'un armata considerabile,
ch'egli haveva in piedi, piegando hor da questa, et hor
da quella parte, secondo gl'accidenti, e col calore
degl'uffitij quasi violenti presso Cesare si ridusse
in Aprile del 1646 il trattato
dell'Imperio con Francia, a segno, che non restavano
altre difficoltà che quella di Brissach Piazza, che
Imperiali offersero prima di demolire, poi di
rilasciare alla Francia durante la vita del Re
presente, et sempre insistendo, che l'Reno dovesse
esser il vero confine, tra l'Imperio, e la Francia;
non potevano in modo alcuno accommodarsi l'animo,
che di qua dal Reno possedesse la Francia
piazza alcuna.</p>
<p>Di questa condicione Francesi si sariano anche
contentati se Baviera sotto mano non havesse loro
promesso la conservatione di Brissach a perpetuità,
tornando conto la vicinanza de Francesi alla
casa di Baviera emola sempre di quella d'Austria,
odiosa ai Protestanti per haver maneggiato con tanta
loro strage gl'anni avvanti le armi della lega
Cattolica: poco amato da Cattolici per le
grosse contribucioni, con le quali sotto pretesto
di pagare la medesma Armata, ma in aumento del
proprio erario convertite, rimangono anichilati, e
distrutti. </p>
<p>Per questa ragione convennero finalmente imperiali
assentire, che Brissac rimanesse a perpetuità
incorporato con l'Alsacia alla Corona di Francia. </p>
<p>Condescese l'Imperatore a questo con grandissima
renitenza, sempre persuaso, che l' Reno dovesse esser
il confine, tra l'Imperio, e la Francia, et che la
Francia non havesse piazze di qua del Reno medesmo
in che convenivan anche tutti li stati: ma si
lasciò persuader dall'aparenza, che con Brissach si
terminasse il trattato in conformità della parola,
che diedero li Francesi ai Mediatori, di voce, et al
Duca di Baviera con lettere: ma questo, e quelli
restorno delusi, come l'universale del Congresso
stomacato, anzi tutta l'Alemagna sospesa: perchè
quando si credeva aggiustato il tutto con Brissach,
Francesi dimandorno Filipsburgh asserendo, che Brissach
senza Filipsburgh non poteva esser sicuro per la
necessaria communicatione di due piazze di qua dal Reno. </p>
<p>Sentendo però il sussuro, et le invettive moderorno
la dimanda sotto titolo di semplice protezzione
per tenervi solo presidio, e Governatore: il Dominio
tutto restando all'Elettore di Treveri padrone della
piazza, il quale fu quello, che suggerì a Francesi
il dimandarla, niente manco di quello, che facesse
Baviera per Brissach riccavandone all'incontro la
protezzione della Francia all'Elettore, et
l'Elettorato, contro le constitutioni dell'Imperio,
et volontà espressa del capitolo, padrone ugualmente
di eleggere l'Elettore <foreign lang="lat">pro tempore, </foreign>come
dell'Elettorato, et in consequenza di Filipsburgh,
tale essendo la giurisditione di tutti gl'altri
capitoli di Germania di questa natura.</p>
<p>Quanto più s'avanzava alla conclusione il trattato
dell'Imperio con Francia, altretanto Spagnoli
s'affatticavano per impedirlo, o almeno ritardarlo. </p>
<p>Querellorno in primo luoco Trautsmondorf appresso
l'Imperatore di troppo facile a ceder, e haver troppo
poca opinione delle forze di casa d'Austria. </p>
<p>In somma non tralasciarno mezi, usando quello
specialmente dell'Imperatrice Maria, et del Padre
Chiroga, Capucino per discreditare questo ministro
presso l'Imperatore, il quale procedendo all'incontro
di concerto con lui, l'avvisava di proprio pugno dei
mali uffitij, che gli venivano resi: che però non è
meraviglia se li Spagnoli doppo haverlo tanto offeso
l'hanno creduto poi sempre ministro poco loro confidente.</p>
<p>In secondo luoco si rivolsero Spagnuoli ai Mediatori,
rimostrando loro, convenirsi al bene di Christianità,
et ai pericoli del Turco, che la pace fosse universale,
eccitandoli, a dilongare, o impedire quello, che all'hora
stava per concludersi con Francesi. </p>
<p>Sollecitorno il Duca di Lorena a protestare contro il
sodetto trattato dal quale restò escluso, e lo fece
col mezo d'un tal Cancelliere Ruscellot, che capitò
al congresso come Deputato del vescovo di Verdun,
Prencipe della medesma casa di Lorena. </p>
<p>Eccitarono il Parlamento d'Inghilterra, a sostenere
la causa del Palatino. </p>
<p>Promossero il mariaggio del Re nella figliuola di
Cesare, come seguì. </p>
<p>Tutto ad oggetto d'impedire l'accordo con i Francesi,
et divertire la loro esclusione dalla pace d'Imperio,
che poi non conseguirono. </p>
<p>Et per questo medesmo effetto non giovando loro i
negociati predetti protestarono di non voler rendere
la Piazza di Franchental, che appartiene al basso
Palatinato, nè acconsentire all'alienacione dell'Alsacia,
ancorchè sopra di questa la casa di Spagna tenghi poca,
o nessuna ragione: proteste, che come non hanno impedito
l'accordo, così hanno ritardato grandemente l'essequtione
della pace, e quella di Franchental in particolare tuttavia
sussiste.</p>
<p>Non ostante questi attraversamenti de Spagnoli
l'accordo tra l'Imperio, e la Francia seguì in settembre
del 1646 la vigilia della Croce: con
tanta fatica, e pacienza dei Mediatori che niente
più: Rifferirò qui appresso in brevissimo ristretto
li soli articoli, che riguardano individualmente la
Francia per maggior chiarezza delle cose rifferite, et
ommettendo tutti gl'atti generali che meglio si
possono vedere dal trattato medesmo in stampa.</p>
<p>Alla Francia si cede ogni giurisditione sopra li tre
vescovati di Melz, Tul, e Verdun: la sovranità di Pinarolo
in Piemonte, di Moienvich in Lorena: la ritencione
dell'Alsacia, con certe condicioni,
escluse le quattro città selvesti così chiamate per la
loro situacione tra boschi al confin de Svizzeri, che
saranno restituite alla casa d'Inspruch: alla quale in
recompensa dell'Alsacia predetta detta
Briscovia con Brissach, e suo contorno con la
Sontgovia insieme, ch'è un altra Provincia congionta,
deve la Francia esborsare tre millioni de Franchi in
tre anni. </p>
<p>La piazza di Filipsburgh in titolo di sola
protezzione senz'altro dominio, con la facoltà del
passo del Reno, et il presidio pagato dalla Francia:
la quale all'incontro restituisse ai proprij padroni
tutti gl'aquisti fatti dalle sue armi in Germania, che
sono molti, e di non poca rilevanza. </p>
<p>Queste sono le conditioni del trattato particolare,
che riguarda la sola Francia, in cui sono aggionte
tutte le altre, che in proposito degl'adherenti, e
collegati si accommunorno poi con li Svezzesi nel
trattato generale delle due Corone con l'Imperio. </p>
<p>Fu convenuto, che questo accordo particolare fosse
poi inserto nel Generale <foreign lang="lat">ad verbum </foreign>come è seguito. </p>
<p>Per il celere prosseguimento, di questo non meno, che
per procurar in esso alcuni vantaggi alla Religion
Cattolica s'obbligorono Francesi di andare in
Osnabruch per trattare con Svezzesi e protestanti
come fecero: se ben con poco frutto:
perchè delle cose promesse niente, o poco ottennero:
fecero conoscer solo la poca auttorità, che vi
havevano seben rimostrarono sempre, che questa
moderatione fosse loro necessaria, per conservarsi
confidente il partito protestante, presso il quale non
mancavano Spagnuoli con ogni mezo di render la Francia
sospetta, et odiosa.</p>
<p>Dell'accordato rimase Trautsmondorf (all'hora poco
sano) molto contento: sperando con tal mezo d'haver
conseguito, o la pace generale d'Imperio, o la
separatione tra le parti quando quella non seguisse, e
colse la congiontura assai propria: poichè circa quel
medesmo tempo l'Armata Imperiale commandata
dall'Arciduca fu constretta a rettirarsi di notte dal
paese d'Hassia oppressa dalla mancanza de viveri, e
monicioni più che dal nemico. </p>
<p>Seguì in quel tempo la morte dell'Imperatrice Maria,
per la quale l'Imperatore tolta l'opportunità
dell'accordo stabilito, espedì un gentilhuomo per
darne parte alla Regina di Francia sorella della
deffonta.</p>
<p>Francesi a Munster opposero ai titoli della lettera
per il Re, pretendendo, che l'Imperatore dovesse
alterando l'uso aggionger al Serenissimo quello di
Maestà; ma non poterono conseguirlo, perchè
gl'Imperiali sostenero all'incontro esser tale <foreign lang="lat">ab
antiquo </foreign>l'uso della Cancellaria Imperiale di dar il
Serenissimo, ma non già la Maestà ad alcun altra
Corona, onde non potersi alterare senza pregiuditio
ben grave di tutti li successori. </p>
<p>Pratticarsi bensì il titolo di Maestà
dall'Imperatore con li Re in lettere private, che
talvolta scrive di sua propria mano, mottivo, che
piaque ai Francesi, e fu pratticato. </p>
<p>Scrisse l'Imperatore al Re: rispose il Re
all'Imperatore di propria mano.</p>
<p>Andò il Gentilhuomo, che fu ben trattato, e fu
espedito il Baron di Montdevere a Vienna per
corrisponder all'uffitio, col mezo del quale introdusse
anco prattica del matrimonio, il quale sta tuttavia
sù l'tapeto di Madamosella figliuola del Duca d'Orleans
nell'Imperatore, che havendo poca inclinatione al
partito s'escusò per all'hora con la troppo vicina
morte dell'Imperatrice; ma in effetto, perchè le
vivacità della Corte di Francia male si confanno
colle paccatezze di quella di Vienna, che così
appunto disse più volte Trautsmondorf ai Mediatori
come a quelli, che più volte ancora parlorno di
questo matrimonio così suggeriti.</p>
<p>Francesi andando in Osnabruch doppo il loro accordo
con l'Imperio mi fecero instanza di andar con loro per
quivi essercitare pur anche la Mediacione in
nome della Republica, giachè il Noncio non volse mai
ne admettere alla sua visita alcun Ministro
protestante, nè manco ingerirsi in qual si voglia
maneggio, che a quel partito appartenesse.</p>
<p>Di questa Mediacione in Osnabruch molte altre volte
mi fu tenuto proposito, et all'hora massime, quando
con la guerra escluso ne rimase il re di Danimarca. </p>
<p>Io sempre mostrai prontezza: ma sotto condicione
d'esserne prima invitato d'ambe le parti, tale essendo
anche il senso dell'Eccellenze Vostre più volte
approvato: ma perchè a misura degl'accidenti
provenivano questi inviti hor dall'una, et hor
dall'altra, nè mai di concerto d'ambe due le parti,
per questo ho havuto anch'io la buona fortuna di
sottrarmi dal viaggio, e soggiorno in Osnabruch, ma
non già dalle brighe della mediacione, poichè
venuti più volte li Svezzesi in Munster si valsero
sempre della mia persona non tanto col partito
contrario, quanto colli Francesi loro collegati
ancora.</p>
<p>Andati dumque Francesi in Osnabruch per dar parte
alli Svezzesi del loro accordo con l'Imperio, et
eccitarli a voler anch'essi di pari passo proceder,
trovorno fredezza tale, che fu necessario d'espedire
in Svezzia, dove il vecchio Cancelliere Oxenstierna
con l'appoggio del suo partito non era punto inclinato
alla pace, et questo perch'egli solo possedendo la
cognitione degl'affari esteri, la continouacione della
guerra lo rendeva necessario: ma per lo contrario la
Regina hormai uscita di tutela, bramosa di commandare,
senza dipender d' altri, altretanto si mostrava
propensa alla pace, et in ordine a questa furono
espediti ordini alli Plenipotentiarij di concluderla,
e la regina medesma ne scrisse lettere particolari al
Salvius, dubbiosa, che l'Oxenstierna seguisse le
instruzzioni a parte del Padre più tosto che le regie
commissioni. </p>
<p>Nondimeno poco doppo l'arrivo di tali ordini,
Svezzesi essibirno le loro dimande: la più importante
de' quali era quella della Pomerania hereditata
dall'Elettore di Brandemburgh per la morte dei Duchi
di quella Provincia senza heredi. </p>
<p>Fece Brandemburgh ogni ressistenza per non cederla a
segno, che si maritò con una figliuola del Prencipe
d'Oranges per interessare con tal mezo le provincie
basse a sostenerlo nel rifiuto per l'interesse
etiamdio che havevano d'impedire che li Svezzesi con
tale aquisto non si rendessero maggiormente padroni
del Mar Baltico: ma come dall'un canto non trovò
negl'Olandesi altra assistenza, che d'ufficij, et che
dall'altro rissuonavano le proteste d'Imperiali con
quelle insieme delli stati d'Imperio per
obbligarlo a ceder, convenne alla fine contentarsene,
ricevendo però una ben uguale, e forse maggiore
ricompensa mediante li due vescovati, di Magdembergh,
et Alberstat di maggior entrata, se ben di non tante
consequenze, quanto quelle della Pomerania ceduta
stante i riguardi predetti del Baltico.</p>
<p>Nel mentre che questi affari si trattavano al
Congresso furno di commun concerto espediti
gentilhuomini Rosembergh, Marsigli, e Brant per parte
d'Imperiali, et delle due Corone, con invito ai
Generali delle armate rispettivamente per una
sospensione d'Armi, la quale restò prima stabilita
dal Duca di Baviera, esclusi gl'Imperiali, in
vendetta, che questi non havessero impedito l'ingresso
dei Svezzesi nella Baviera. </p>
<p>Il Duca poi ne riccusò la ratificatione, vedendo il
vantaggio, che ne riceveano li protestanti, e poi vi
acconsentì di nuovo fin tanto, che seguì la
conclusione della pace.</p>
<p>In febraro del 1647 restò parimente
aggiustata la sodisfattione della Corona di Svezzia,
che in sostanza fu la ritencione della migliore, e
maggior parte della Pomerania, compresi li porti,
le Isole, e le Città migliori sopra il Baltico,
li vescovati di Bremem, e Ferdem, l'uso libero del
porto di Vismar, dattasi per questo ai Duchi di
Mechlemburgh, che ne furno padroni, una conveniente
ricompensa in conformità del pratticatosi
coll'Elettor di Brandemburgh per la cessione della
Pomerania.</p>
<p>Sodisfatte le Corone nel loro particolare fu creduta
la pace molto vicina alla conclusione; ma rissorsero
nuovi emergenti, che la dilongarono un anno è più. </p>
<p>Per parte de Svezzesi si sostenevano accremente li
vantaggi di protestanti, et la sodisfacione alle
milicie per licentiarle contente, e Francesi
pretendevano, che seguendo la pace d'Imperio senza
quella tra le due Corone, non potesse l'Imperatore
assistere la Spagna, durante massime la guerra
presente. </p>
<p>Sopra questo punto Trautsmondorf con li stati
d'Imperio acconsentivano, che l'Imperatore, come
Imperatore, et Arciduca d'Austria non potesse assister
li Spagnoli, senza consenso dell'Imperio; ma che come
Re d'Ongheria non potesse non sodisfare alle
convenienze del sangue, et degl'interessi, tanto
communi tra le due Case, di Germania, e Spagna.</p>
<p>Non se ne contentavano i Francesi, asserendo,
che sotto nome di re d'Ongheria, haveria l'Imperatore
assistito Spagnoli con ogni sforzo contro di loro.</p>
<p>Da tale discrepanza presero li Mediatori il vantaggio
di proponer la guerra contro il Turco, col fomento
massime d'un Articolo secreto, per il quale Francesi
s'obbligavano d'assister l'Imperatore in una tal
causa, che in fine svanì per i timori, che la Corte
di Vienna hebbe, et tuttavia ha del Turco.</p>
<p>Dicevano i Mediatori, che la guerra contro il Turco
assicurava senz'altra dicchiaratione, che non si
potessero dare ai Spagnoli aiuti; ma li Francesi, et
li stati d'Imperio furno contrarij, asserendo, che
non bisognava per modo alcuno che l'Imperatore
restasse potentemente armato, perchè quelle armi
seben destinate contro il Turco si sariano convertite,
o contro la Francia, o pure a rinovare le oppressioni
in Imperio, maggiore essendo l'odio tra di loro, che
contro Turchi, onde vane riuscirno tutte le diligenze
in tal proposito, e piaccia a Dio che li medesmi
riguardi non concorrano hoggidì ancora per dissuader
la guerra contro il Turco, oltre il timore, che tanto
prevale, al quale doveria prevaler la congiontura, che
mai più haveran gl'Imperiali simile alla presente, di
prender vantaggi sopra il commune nemico.</p>
<p>Quanto poi alta libertà della conscienza
Trautsmomdorf acconsentì di concederla in tutti li
stati d'Imperio, esclusi i paesi hereditarij. </p>
<p>Questa litte durò gran tempo, perchè li
protestanti, che sono ben numerosi nelle Provincie di
Bohemia, Moravia, Slesia, et Austria, hereditarie
dell'Imperatore, comprato haveano per molti milioni in
tempo della guerra la libertà della conscienza, onde
pareva loro molto strano di perder quello, che tanto
toccava l'interno, et che con tant'oro haveano
aquistato, in che li Svezzesi, e protestanti li
sostenevano; ma in fine convennero ceder, poichè
l'Imperatore per l'indemnità delle cose proprie non
hebbe scrupolo di prodigamente donare quello
degl'altri. </p>
<p>Per questo altamente si dolevano li Cattolici
di esser obbligati all'Auttonomia, mentre l'Imperatore
negava di admetterla ne stati proprij. </p>
<p>Sono constitucioni nella Germania, che li sudditi
debbano osservare la Religione dei Prencipi, sotto
quali vivono, e li Prencipi possono cacciare dai loro
stati quelli, che sono di differente religione, dando
loro tempo conveniente per vender i loro beni,
e fare la transmigracione. </p>
<p>A questi usi, e concessioni s'opponevano li
Cattolici, e Francesi sottomano li fomentavano per
obbligarli separandosi dall'Imperatore, a gettarsi
ciecamente ne loro braccia, che diede gran timore di
vedersi la guerra fin all'hora guerra di politica,
convertita in guerra di religione, dalla quale forse
li medesmi Svezzesi non si sariano retirati, se
Francesi non havessero loro più volte dicchiarito di
non esser più obbligati alle contributioni per la
guerra, perchè questa cessava con le sodisfattioni
dattesi alle due Corone.</p>
<p>In questo mentre seguì la morte del Prencipe di
Spagna, che obbligò Trautsmondorf a proceder molto
più cauto nel separar gl'interessi de Spagnoli da
quelli d'Imperio, come prima fatto havea, et questo
per le speranze di maritare il Re d'Ongheria con
l'Infanta di Spagna, et col mariaggio l'heredità
importantissima di quei Regni, se ben in fine convenne
l'Imperatore ceder alla necessità, perchè li stati
d'Imperio non volsero già mai, che i loro interessi
da quei di Spagna dipendessero. </p>
<p>Da questo ne conseguì il disgusto di Spagnoli che
non permisero poi al Re d'Ongheria di accompagnar la
sorella più oltre che a Milano, nè forse in Spagna
sarebbe stato ben veduto, i costumi, et la natura de
Spagnoli molto differenti da quelli de Todeschi.</p>
<p>In tanto li Svezzesi attaccorno la piazza importante
di Egra su l'confine della Bohemia, e vedendosi in
quel tempo molto superiori nell'armi, dimandarono per
sodisfattione delle milicie l'alienacione delle
commende di Malta, et dell'ordine de Cavalieri
Teutonici, che sono molte, e riche, situate in gran
parte nelle prime Città di Germania con due noti
nelle diete, uno del Gran mastro dell'ordine
Teuthonico, che di presente è l'Arciduca Leopoldo, et
il suo luogotenente, ch'è uno de Lantgravij d'Hassia,
decorato di questa retribucione per essersi fatto
pochi anni avvanti di Calvino Cattolico. </p>
<p>Questa retributione alle milicie si redusse poi a
20 milioni d'oro, e finalmente fu conclusa in
cinque.</p>
<p>Nel 16471647 di luglio partì il
Conte di Trautsmondorf dall' Congresso disse per
curarsi dalle sue indispositioni, che per il vero
l'havevano assai travagliato; ma in effetto per
ridursi presso il Padrone, e far contrapunto alli
Spagnoli, che in quel tempo guadagnavano auttorità
stante il mariaggio dell'Arciduchessa nel Re di
Spagna, e quello che si sperava del Re d'Ongheria
nell'infante con le consequenze.</p>
<p>Altro motivo hebbe il suo viaggio, e fu, che Spagnoli
constringevano l'Imperatore di mettersi in campagna
per conseguir, seben non seguì poi l'effetto di
soccorrer Egra come si dissegnava. </p>
<p>L'uscita però non fu totalmente infruttuosa,
poichè li Svezzesi consumati dai disaggi convennero
retirarsi, e Milander, che all'hora commandava
l'Armata Imperiale, in luogo dell'Arciduca, che poco
avanti era passato al governo di Fiandra, costeggiando
li ridusse nell'Hassia paese distrutto a segno, che si
erano ridotti a soli cinquemille Cavalli in pericolo
d'esser affato distrutti, se Milander li havesse
prosseguiti, in vece di distruger il paese d'Hassia in
vendetta d'esser stato scacciato dal servicio di
quella Prencipessa, a cui haveva fatto conseguire
vantaggi considerabili: volse vendicarsi della
ingratitudine, e poco appresso in una facione vi
lasciò anco la vita. </p>
<p>Certo è, che doppo l'arrivo del Re Gustavo in
Germania non furono già mai li Svezzesi in procinto
di perder la riputatione, le vittorie, et gli aquisti
come in quella congiontura, se gl'Imperiali havessero
saputo servirsene. </p>
<p>Svezzesi all'in contro seppero convertir molto bene
la necessità in profitto, perchè stretti dai
Francesi alla pace, trattavano con Trautsmondorf, e
per cavar vantaggi gli davano intencioni di separarsi
dalla Francia. </p>
<p>Conseguiti poi, che gl'hebbero, asserivano esser
troppo grande mancamento il separarsi dai loro
Collegati per adherire ai loro nemici. </p>
<p>Così la vera politica si ridusse al proprio solo
interesse.</p>
<p>Ritornato Trantsmondorf a Vienna, fece ogn'opera per
rimetter confidenza tra il Padrone, e Baviera,
distraendo questo dall'amicitia de Francesi, già
sospetta a tutto l'Imperio; ma non puote conseguirlo,
perchè Baviera non si fidava dell'Imperatore: anzi
rinforzò maggiormente, il suo partito mediante
l'Elettione in Elettore di Magonza del Vescovo di
Erbipoli per la morte del precessore seguita pochi
giorni prima, persona tutta dipendente sua, et dalla
Francia, come il defonto era parteggiano, e
notoriamente pensionario de Spagnoli.</p>
<p>In ottobre del 1647 furono anche
aggiustate le scritture per le cessioni dell'Alsacia,
et altro, come nell'accordo. </p>
<p>Sopra quella dei tre vescovati, di Metz, Tul, e
Verdun, il Noncio fece una protesta, perchè Francesi
negorno di admetter nel contratto queste parole:
<foreign lang="lat">Sine pregiudicio sedis Apostolicae: </foreign>asserendo
Francesi, che come quei vescovati erano stati fin
all'hora sotto i concordati d'Alemagna con la sede
Apostolica, così in avvenire lo sariano sotto li
concordati della Francia. </p>
<p>S'aggiustorno in appresso gl'Articoli concernenti la
sodisfattione del Duca di Baviera, quali furno riposti
in deposito nelle mie mani per essere inserti
<foreign lang="lat">ad verbum</foreign> nel general trattato, come seguì,
ricusato dal Noncio l'havervi parte per quello, che
concernevano ai riguardi della Religione.</p>
<p>Nella casa di Baviera rimane la voce Elettorale, che
prima haveva il Palatino, instituitosi per ricompensa
di questo un ottavo Elettore, con la restitucione
intiera del Palatinato basso, che prima era della sua
casa.</p>
<p>Desideravano Svezzesi, che in vece d'otto fossero
nove gl'Elettori, rimostrando i pregiudicij della
parità, et questo non tanto per dar un noto di più
ai protestanti, quanto perchè speravano di
conseguirlo essi come Duchi di Pomerania, mirando
così di lontano
ad introdure l'alternativa dell'una, e l'altra
religione nell'Elettione dell'Imperatore, a che forse
mirano hoggidì ancora. </p>
<p>Il Palatinato superiore, che prima era della casa
Palatina, rimane al Duca di Baviera, contiguo a suoi
stati, per il quale aggregato poi Baviera rilascia a
Cesare l'Austria superiore, impegnatali già per
tredeci milioni, che la casa Imperiale dovea a quella
di Baviera. </p>
<p>Sì che in questa pace si può dire con verità, che
l'Imperatore benchè angustiato da pericoli, nemici, e
necessità habbi per lui fatto una pace
avantaggiosissima.</p>
<p>Ha conseguito la Corona di Bohemia, hereditaria nella
sua discendenza, che fu l'origine della presente
guerra: mentre li Bohemi la pretendevano elettiva. </p>
<p>Ha presservato li suoi stati patrimoniali dalla
libertà di conscienza, concedendola liberamente in
tutti gl'altri d'Alemagna. </p>
<p>Ha ricuperato l'Austria superiore, impegnata per
tredici millioni alla Casa di Baviera senza esborsare
un quatrino. </p>
<p>In somma ha fatto per lui una pace avvantaggiosa,
altretanto, quanto dannosa all'auttorità, e forze
Imperiali per la cognitione, che si è datta ai stati
dell'Imperio delle proprie loro forze, et del modo
ancora di maneggiarle per non rimaner assoggetiti.</p>
<p>Assicurato l'Elettor di Baviera delle proprie
sodisfattioni, se prima fu promotore della pace, se ne
fece doppo principal direttore per sollevarsi
particolarmente dalle oppressioni delli Svezzesi già
entrati nella Baviera a segno ch'egli fu costretto
retirarsi da Monaco, e dall'Armata Imperiale condotta
dal Picolomini per diffenderla, gl'amici, et i nemici
in casi tali ugualmente infesti.</p>
<p>Secondavano le intencioni di Baviera gl'ordini di
Francia, con li quali, doppo che gl'Olandesi poche
settimane avanti conclusa havevano la loro pace
con Spagna separatamente dalla Francia, era commendato
Servient di concluder altresì quella d'Imperio,
esclusane tottalmente la Spagna, come poi seguì.</p>
<p>In ordine a questo si condusse Servient a Osnabruch
desideroso anche per la medesma di metter egli solo
fine a quel negocio, che non haveano potuto conseguire
li due collega già partiti. </p>
<p>Restando però fermo nel concerto, che seguì in
settembre del 1646 tra gl'Imperiali,
e gli Francesi, aggionse tre soli punti, originati
dalla pace d'Olanda. </p>
<p>Fu il primo, che restassero omninamente esclusi dalla
pace d'Imperio il Re di Spagna, et il Duca di Lorena,
come nemici della Francia.</p>
<p>Il secondo che l'Imperatore non potesse, nè come
Imperatore, nè come Arciduca d'Austria, nè come Re
d'Ongheria assistere il Re di Spagna durante la
presente guerra.</p>
<p>Il terzo, che restasse parimente escluso dal trattato
il Circolo di Borgogna, sotto il cui nome si
comprendono oltre la Borgogna medesma tutte le 17
Provincie de Paesi bassi, il quale se bene è
connumerato tra li X circoli, che formano l'Imperio,
ad ogni modo non è mai concorso nelle contribuitioni
cogl'altri. </p>
<p>Et questo a che, che non potesse esser soccorso
cogl'aiuti d'Imperio nella guerra, ch'in Fiandra arde
tuttavia con la Francia.</p>
<p>Pochi giorni appresso aggionse poi anco il quarto, e
fu di non pagar li tre millioni ai Prencipi
d'Inspruch, nè manco restituire ai medesmi le quattro
Città silvestri, se prima il Re di Spagna dato non
havesse il suo assenso sopra la cessione
dell'Altsacia, come nell'accordo predetto del
1646 era stato promesso. </p>
<p>Et in tanto li stati d'Imperio si dicchiarassero
Cantionarij, e manutensori nel possesso dell'Alsacia,
e Provincie convincine cedute alla Corona di Francia.</p>
<p>Ad alcuno di questi punti non voleva l'Imperatore
acconsentire suggeritone da Spagnoli, li quali fecero
a Munster, et in Osnabruch gl'ultimi sforzi per
impedirlo, a segno che uno dei motivi per i quali
Pegnaranda partì da Munster doppo la pace
cogl'Olandesi fu di romper affatto il Congresso, et
obbligar col suo essempio Imperiali altresì ad
abbandonarlo.</p>
<p>All'incontro li stati d'Imperio accendendosi d'odio,
contro tali andamenti de Spagnoli, non solo si
dicchiarivano apertamente di non voler, che li loro
interessi dipendessero da quelli di Spagna: ma
qualcheduno uscì fino a dire nel Consiglio, che
quando l'Imperatore havesse voluto preferire l'unione
di Spagna al ben di Germania, conveniva pensar ai modi
di come deporlo.</p>
<p>In ordine a questo facilitorno le sodisfattioni della
Svezzia che in Agosto del 1648
furono aggiustate intieramente, e rispose nel
Direttorio di Magonza, cioè nella Cancellaria
d'Imperio in luogo di sottoscriverle per maggior
loro coroboratione. </p>
<p>A questo l'Oxinsterna contribuì più di quello che
fatto havesse negl'anni adietro: poichè spiccato da
Svezzia il Palatino con titolo di Generalissimo sopra
tutti gl'altri Capi Svezzesi in Germania: come quello,
che già si dice destinato in matrimonio della Regina,
quando questa voglia maritarsi (che molti non credono
per conservare in lei sola l'auttorità del Dominio),
volse col concluder prevenire ch'il sudetto Palatino
non gli togliesse di mano il negotio, la gloria, et il
merito della pace. </p>
<p>In effetto fu volontà del Signore Dio, che così
seguisse, perchè il giorno doppo l'aggiustamento del
trattato con Svezzia capitò l'avviso della sorpresa
di Praga, che se fosse capitato avanti, o non sarebbe
per le consequenze dell'aquisto seguita così
facilmente la pace, o per lo meno si saria dilongata. </p>
<p>Alla Svezzia restò assignata la Pomerania inferiore
con l'Isola di Ruga.</p>
<p>La Città di Vismar con l'uso libero di quel gran
Porto di mare.</p>
<p>L'Arcivescovato di Bremem, et il Vescovato di Ferdem,
altre volte Catolici, risservati alla Città di
Bremem, come Città Franca i suoi privileggi.</p>
<p>In virtù di tali cessioni la Corona di Svezzia sarà
in avvenire un stato immediato d'Imperio, con noto, e
sessione nelle Diete Imperiali, havendo guadagnato
più di quello che prima possedeva non per ampiezza;
ma per opulenza, commodo, et qualità de stati.</p>
<p>Stabilitosi questo trattato, et difficoltando
tuttavia Imperiali li punti proposti da Servient,
vennero li stati in rissolutione, con sprezzo ben
grande dell'auttorità Imperiale di accordarti essi
medesmi con qualche picola moderatione, e con
promessa, che l'Imperatore li haverebbe approvati. </p>
<p>Il che finalmente seguì se ben con grande aversione
dell'Imperatore medesmo, e renitenza ben grande de
Ministri, per il dubbio, che accordati li punti
sodetti non seguisse poi la pace: ma restorno
desingannati, perchè subito doppo venuto il consenso
dell'Imperatore alle già fatte promesse delli stati
d'Imperio, tutti questi licenciando le loro case in
Osnabruch vennero insieme con li Svezzesi a Munster
dove fattosi un Congresso d'Imperiali,
Francesi, e Svezzesi in casa dell'Oxinsterna, in cui
volsero ch'io ancora intervenissi, con la qual
occassione feci rissolver, la restitutione delle due
terre di Regiolo, e Luzzara alla casa di Mantova, hora
possedute da Quastalla in virtù del trattato di
Ratisbona del 1632, et aggiustate alcune
altre picciole circonstanze seguì finalmente col
favor del Signor Dio la sottoscrittione della pace
d'Imperio con le Corone di Francia, e Svezzia a
24 d'Ottobre 1648.</p>
<p>Quel giorno medesmo furono espediti Corrieri a
Vienna, Parigi, e Stocolm, con ordine di riportar le
ratificacioni dalle Corti dentro il termine di due
mesi e come a suo tempo seguì. </p>
<p>Altri Corrieri furno espediti alli Generali delle
Armate per sospendere le hostilità come pure fu
pubblicato a Munster il giorno doppo la signatura col
sparro di tutto l'Cannone, e con giubilo di tutta
l'Alemagna doppo 30 anni di ben travagliosa, et
infesta guerra.</p>
<p>Due punti restarono inperfetti nel suddetto trattato,
il primo sopra la nominatione dei Prencipi solita
pratticarsi in tutti li trattati simili, la quale fu
remessa sei mesi doppo: perchè Servient non volse mai
acconsentire, che vi restasse nominato il Re di
Spagna, et il Duca di Lorena innimici attuali della
Francia, come Imperiali constantemente pretendevano,
stante la congiuncione con essi di sangue ed
interessi: ma non potendolo in fine conseguire fu
rissoluto, che non si nominasse alcuno, perchè non
nominando il Re di Spagna, credettero di non poter
nominar altri. </p>
<p>Questo però seguì nel solo trattato con Francia,
perchè in quello con Svezzia restorno nominati, e
Spagna, e Portugallo, e Lorena, et tutti gl'altri
Prencipi d'Europa per così dire senza escludere
alcuno.</p>
<p>L'altro punto indeciso fu quello del rimetter ai
Generali dell'Armate l'essequcione della pace, per la
forma del restituire le piaze, e licenciare le
milicie. </p>
<p>In che si prese grandissimo errore, per
l'inconvenienza di rimetter l'essequtione della pace a
soldati, e soldati che tanto della guerra profittano,
come si è poi veduto, perchè siano ancora al giorno
d'hoggi in qualche periodo della convalescenza di
detta essequtione, che ha durato due anni, e più. </p>
<p>Però anche vero, che non havendo li Plenipotentiarij
auttorità sopra i Generali, nè conoscenza delle
truppe, nè dell'importanza più d'una, che dell'altra
Piazza per restituirla, prima o doppo si rendè quasi
necessaria questa risolutione. </p>
<p>In ordine della quale furono assignati alle
milicie Svezzesi sette dei X circoli dell'Imperio,
fin tanto che fossero esborsati li cinque milioni
di talari accordati per il loro licenciamento.</p>
<p>Il Circolo d'Austria fu risservato per quartiere alle
milicie dell'Imperatore, et quello di Baviera alle
Bavare, et quello di Borgogna restò immune anzi
escluso dal trattato per le cause sopradette.</p>
<p>Svezzesi nei circoli si sono di modo comportati, che
quando partij da Munster cavavano di contribucione
108.000 talari al giorno tra tutte; dico al giorno
somma quasi incredibile, ma che però indica il vigore
di quel gran corpo d'Alemagna, ancorchè da tanti anni
in qua sempre abbatutto, onde non è meraviglia se il
Congresso di Norinbergh instituito per l'essequcione
habbi pennato due anni intieri per effettuarla.</p>
<p>E come per la sodisfattione delle milicie molte
oppositioni furono fatte sopra li cinque millioni di
talari finalmente acconsentiti, così haveria
l'Alemagna risparmiato molto più, se in luoco de
quartieri, che ne hanno contribuiti dieci volte tanti
si fosse rissoluto prontamente da principio
agl'esborsi.</p>
<p>Con la pace d'Imperio doppo seguito due mesi appresso
il cambio delle ratificacioni, che fu solenneggiato a
Munster, e Osnabruch con fuochi di gioia, e banchetti
all'uso di Germania, ritornò Servient a Parigi,
lasciando il Signor de la Cur suo parente per aggire
come ha fatto nel Congresso di Norimbergh. </p>
<p>Di questa pace ho toccato li punti più essentiali
del partaggio in ristretto, che ne hanno riportato le
due Corone Francia, e Svezzia, Baviera, et il Palatino
del Reno come li più benificati. </p>
<p>Il resto ho tralasciato, per evitare le maggiori
lunghezze; poichè non vi è Prencipe, non vi è
stato, non Città, nè Signore c'habbi Dominio, che
non habbi voluto esser nominato in un trattato così
solenne. </p>
<p>Altri per avanzar terreno, et altri per convalidar
maggiormente le proprie prerogative.</p>
<p>Da questa pace rissultano fra gl'altri due vantaggi
alla Republica: il primo commune con lei a tutti li
Potentati confinanti all'Imperio, che in altri tempi
hanno rissentito i pregiuditij della prepotenza
dell'Imperatore: ma particolarmente l'Italia, e questa
Patria: mentre per il trattato di Munster, rimane
così ristretta, circonscritta, subordinata alle leggi
d'Imperio non meno, che ai riguardi delle due Corone,
Francia, e Svezzia già intrate in quel corpo
l'auttorità Imperiale, che gl'Imperatori in avvenire
non potrano tutto ciò che vorranno, come hanno sempre
tentato per l'adietro.</p>
<p>L'altro vantaggio, et è particolare della sola
Republica per il merito conseguito presso tutti li
Prencipi, e Città d'Alemagna nell'impiego della
mediatione pratticata dalle parti con ogni confidenza,
et terminata con tutto il decoro, se bene con poco
profitto, per quello riguarda la guerra co Turchi,
commiserata con voci d'applauso da tutti
universalmente, ma da nessuno in fine con effetti, o
dicchiarationi assistita.</p>
<p>Il Noncio all'incontro ha protestato contro la
medesma pace, et le proteste sono state ultimamente
convalidate da una Bolla Pontificia, che annula
qualumque consenso dei Catolici contribuito
all'alteracione de beni ecclesiastici assolvendoli da
promesse, o giuramenti fatti in tal materia, che
dicchiara nulli, et questo per lasciar la porta aperta
a Cattolici medesmi di recuperare il ceduto, quando la
fortuna delle armi fosse propitia come seguì doppo la
pace del 1655 nominata la religiosa,
contro la quale protestorno alcuni Prelati più
zelanti d'Alemagna pur nel punto dell'Alienatione di
beni Ecclesiastici fatta in quel tempo, in virtù
della qual protesta poi furono ricuperati molti di
essi beni, quando le armi Cattoliche prevalerono,
essempio, che obbliga di presente protestanti ad una
generale unione, per conservar in loro li beni già
aquistati, et da Cattolici ceduti: et questo tutto
quanto alla pace di Germania, che ho ristretto ne
presenti brevi periodi, in riguardo dell'abbondanza
degl'accidenti.</p>
<p>Ripiglio questa seconda parte della mia relatione
Prencipe Serenissimo dall'arrivo del Conte di
Peneranda a Munster seguita in luglio del
1645 come a suo luogo rappresentai. </p>
<p>È il Conte di Peneranda un Cavalier dell'ordine di
Calatrava, di cui possiede una grossa commenda
della casa nobile di Bracamont, della quale era
terzogenito, et in consequenza applicatosi
alti studij delle lettere, fu per qualche tempo
lettore publico nello studio di Salamanca. </p>
<p>Morti li due fratelli maggiori hereditò con le
fortune delta casa assai commode l'obbligo di
maritarsi. </p>
<p>Il che seguì con dama assai principale: ma
sopratutto dottata di belezza a segno, che per causa
di questa fu detto che l'Re havesse datto l'impiego al
Conte per tenerlo lontano, come più volte gli ha
negato il ritorno desiderato dà lui per trovarsi
senza discendenza in età hormai avanzata di 52
anni.</p>
<p>Il di lui temperamento non è dissimile dal naturale
de Spagnoli, fervido, e fraudolente.</p>
<p>Nel resto Cavaliere di buona mina, di costumi
apparentemente religiosi, e cavallereschi insieme. </p>
<p>Rissentì nella salute per molti mesi la discrepanza
tra il Clima ben caldo di Spagna, e quello di Munster,
humido, e fredo. </p>
<p>Si trattò con splendore voluto pareggiarsi con
Longavilla, così nelle guardie come in altro, et in
tutto sostenne il posto della Corona, non havendo mai
voluto dare in casa propria, nè la mano, ne
l'Eccellenza agl'Ambasciatori particolari
degl'Elettori.</p>
<p>Restò nel principio grandemente sorpreso, che
dell'Imperatore, del Re suo Padrone, et della casa
d'Austria, si parlasse come de Prencipi ordinarij:
mentre in Spagna sono riveriti come Deità. </p>
<p>Se ne dicchiarì nel primo Congresso con i Mediatori,
e congionse li proprij sentimenti con li pubblici, che
in gran maniera diminuì la speranza della pace per
suo mezo.</p>
<p>Poco doppo l'arrivo di lui seguì l'essibitione de
poteri suoi, et di Longavilla amendue diffettosi; ma
come ch'il diffetto fosse provenuto più da
inavertenza delle secretarie, che da formalità
importanti, furono senz'altro negociato,
volontariamente, <foreign lang="lat">hic inde </foreign>riparati, et a suo
tempo prodotte.</p>
<p>Venne Penneranda così mal impresso delle intencioni
del Cardinale Mazarino alla pace, che non puote già
mai dal suo animo cacciarne la gelosia. </p>
<p>Diceva egli, che la pace non compliva agl'interessi
privati di quel ministro, che con la guerra
s'arrichiva, e si rendeva necessario: che per amendue
questi riguardi ingannava Longavilla, et i popoli per
cavar contributioni sotto le speranze della pace. </p>
<p>Tanto s'impresse egli di queste massime, che
supponendo di gettare il tempo in vanno, si valse dei
trattati con la Francia a solo oggetto di stringer
quelli con le Provincie Basse, che fu sempre l'unico
suo intento, e lo conseguì più per la mala condotta
de Francesi, che per industria propria.</p>
<p>Arrivato a Munster pubblicò appertamente, di havere
poteri ampli, per pace, per tregua, per tregua longa,
e corta: insomma per tutto quello, ch'havessere voluto
li Francesi, sotto quelle conditioni però, che la
forma d'ogn'uno di questi trattati richiedeva; in che
consisteva precisamente il veleno; tutto il resto
mirando con artificio a captivar l'universale.</p>
<p>Et ancorchè tutto ciò fosse molto ben conosciuto
dai Mediatori, si valsero nondimeno delle aperture di
Pennaranda per aggregare impulsi ad una sospensione
d'armi, o breve, o longa, che pure promossa haveano
nel medesmo tempo anche in Germania, a fine, che fosse
universale, come mezo il più pronto per soccorrer ai
bisogni imminenti di Christianità contro il Turco, et
il più proprio per stabilire la pace; sturbando
gl'evventi delle armi in un momento quello, che
in molti mesi, e tattica restava come accordato.</p>
<p>Premeva Peneranda per la venuta de Plenipontiarij de
Paesi bassi a Munster, et in questo Francesi gli
faceano per appunto il giuoco, che desiderava. </p>
<p>Si dicchiaravano Francesi di non voler entrare in
trattato con Spagna, se anche gl'Olandesi in virtù
dei contratti non erano presenti; onde per levarsi
questo intoppo, sollecitavano in Olanda le loro mosse
contro l'opinione del Prencipe vecchio d'Oranges, et
della provincia di Zelanda: questa, che non voleva
pace, nè tregua, che anche doppo conclusa la
contradisse, restando tuttavia nel medesmo senso
contumace: et il vecchio Prencipe d'Oranges, che
negl'ultimi periodi di sua vita si lasciò guadagnare
dalla moglie, guadagnata prima dai Spagnoli con
promesse di grossi regali, ed assignationi di stati,
che poi non hanno havuto effetto alcuno.</p>
<p>In gennaro finalmente del 1646
capitorno gl'Olandesi a Munster in numero di sette:
due che rappresentavano la Provincia d'Olanda, come
la più grande, et interessata di 53 carati per
ogni cento nelle contribucioni, le altre sei
contribuendo tutte insieme gl'altri 47.</p>
<p>Havevano cento talari al giorno di provisione, con i
quali si trattavano assai decorosamente. </p>
<p>Tutte le altre provisioni d'utensili, livree, carozze
ed altro furono tutte dalle medesme Provincie, et tra
queste non è da ommettersi, quella d'una
sontuosissima Arma, fatta poner da loro sopra la porta
dell'alloggiamento, con una Corona alla Reale, chiusa,
e coperta, il che mai più per avvanti era stato
pratticato. </p>
<p>Corrispose all'arma il trattamento Regio, et nei
titoli, et in ogn'altra circonstanza: prima da
Spagnoli senza mercantare, e poi da tutti gl'altri in
consequentia dati: che fu il primo ben grande aquisto,
che facessero, la reputatione ne Prencipi importando
più dei stati: questi andando, e venendo, e quella
permanendo sempre la medesma.</p>
<p>Questo honore defferito dai Spagnuoli agl'Olandesi,
come certo pressaggio del dominio indipendente sopra
le provincie basse, che ceder doveano, cagionò
pentimento nelli Francesi d'haverli sollecitati di
venire al Congresso: ben certo, che il loro trattato
haveria preceduto di mesi, et anni quello della
Francia medesma come appunto seguì. </p>
<p>È ben vero che li Francesi non credettero altresì,
che gl'Olandesi con pace separata si allontanassero
già mai dal contenuto dei trattati sollennemente tra
loro giurati, nè, che manco si scordassero così
facilmente degl'obblighi verso quella corona, che in
fine è stato il più valido appoggio per diffendere,
e poi far conseguire a quelle provincie la libertà.</p>
<p>Venne anco poco appresso il Marchese Nerli
Ambasciatore di Mantova, e fu in quel tempo il
Congresso più numeroso che in ogn'altro, contandosi
nella sola Città di Munster cento, e più Carrozze a
sei Cavalli.</p>
<p>Nelle visite reciproche non mancorno Spagnoli di
trattare gl'Olandesi con le più large dimostrationi
d'affetto, le famiglie quasi sempre tra di loro ad uso
del paese ubriacandosi, altri bevendo alla sanità del
Re di Spagna, altri per la conservatione della
Republica d'Olanda, e forme simili. </p>
<p>Alcune volte concorsero etiamdio regali di guanti, di
cordelle, di confetture, et altre gentilezze, che
mirabilmente giovorno a captivar l'animo di tutti; ma
precisamente le mogli delli Plenipotentiarij; le donne
per natura dedite a così fatte dimostrationi.</p>
<p>In ordine a questo, senza maggior dimora seguì tra
li Plenipotentiarij spagnoli, et Olandesi il cambio
delle plenipotenze, che furno trovate manchevoli, e
bisognorno due mesi di tempo a farle venire dalle
corti, rifformate, come appunto seguì a suo tempo,
senza ostacolo immaginabile. </p>
<p>Stabilirno gl'uni, e gl'altri d'accordo di
prosseguire il trattato tra di loro senza mediacione
alcuna, ancorchè in qualche picola occorrenza si
servissero della mia persona: come pure stabilirno di
trattare di uno, in uno gl'articoli, et accordati
sottoscriverli, a fine, che non si potessero più
alterare. </p>
<p>Proposero però Spagnoli in marzo del
1646 di primo abbordo le condicioni
medesme, che furno aggiustate del 1609
per la tregua, con facoltà alle parti, di
potervi aggiongere, o diminuire ciò che la qualità
dei tempi, et il proprio vantaggio suggerissero. </p>
<p>Et per levarsi dal sospetto di voler fare un trattato
separato, levandosi in consequenza le oppositioni, che
vi haveriano fatto li Francesi, proposero nel medesmo
tempo col mezo dei Mediatori alla Francia di
compromettere nella Regina Madre tutte le differenze
tra le Corone con certezza, che dentro le convenienze
della Spagna non darebbe sentenza diversa dall'esser
madre di uno, e sorella dell'altro Re. </p>
<p>Connobbero subito Francesi l'insidie occulte di
una tale proposta; stante quelle parole di convenienza
della Spagna, per le quali potevano sempre Spagnoli
rettirarsi da qualumque dicchiaratione facesse la
Regina, come non conveniente alla Spagna, et in tanto
ingelosire i collegati, levare il negotio da Munster,
et cavare i sensi della Francia senza conseguir la
pace.</p>
<p>Non dimeno trattandosi della Regina Francesi
espedirno subito un espresso in corte, dove
consideratosi, che impegnar la Regina in una
dicchiaratione, che poi accettata non fosse, sarebbe
anzi nuovo mottivo di guerra, che facilità per la
pace; riespedirno subito, ringratiando Spagnoli
dell'oblacione, escusando, che la regina, come madre,
e Regente non poteva riceverla: et innitando il Re di
Spagna a far egli le proposte, le quali quando fossero
aggiustate allo stato presente della Francia, li
Plenipotentiarij tenevano ordine di sottoscriverle
senza altra dilacione, purchè ciò seguisse in
Munster, e con participatione dei Collegati per non
ingelosirli.</p>
<p>Penneranda all'hora, essagerando la poca stima di una
tanta defferenza del Re suo Padrone nella Regina di
Francia, volse far credere, che l'mottivo ne fosse
stato fatto suggerire alla Corte di Spagna dal
Cardinal Mazarini per via dei Noncij. </p>
<p>In questo, per il vero Peneranda era molto
artificioso, copriva il dire, non dire: si valeva
degl'ordini di Corte, e d'altri dispacci, non per
prosseguire il filo dei trattati; ma secondo le
proprie intencioni, e con questo perdette quel credito
di sincerità, che professava in lettere
continuamente, et in voce in ogni occasione.</p>
<p>Fatta la proposta di rimetter le differenze tra le
due Corone nella Regina di Francia, con che si poteva
dar fine alla pace in poche hore, quando fosse stata,
e fatta, e creduta sincera: due dei Plenipotentiarij
Olandesi andorno all'Haya, da dove non ritornando
così presto per le discrepanze, ch'erano in quel
governo sopra il progredire, o ritardare il trattato,
Penneranda si portò ad'una seconda proposta ai
Francesi; e fu.</p>
<p>Primo, di lasciar loro quattro piazze cioè: Landresi
nella Provincia d' Hannan, Bapom et Edim in Artois:
Dampeliers in quello di Lucemburgh: secondo, di
restituire in Italia il tutto ai proprij padroni, e
quando pure l'Imperatore assentisse a Francesi il
feudo di Pinarolo, che in tal caso dovessero demolirsi
le fortificationi di Casale. </p>
<p>Terzo, che tutti gl'altri aquisti fatti in
Cattalogna, Borgogna, Paesi Bassi dovesse restituirsi. </p>
<p>Quarto, che si comprendesse nel trattato
l'Imperatore, stati d'Imperio, e Lorena. </p>
<p>Quinto, sian di nuovo risservate tutte le risserve
del trattato di Veruins. </p>
<p>Sesto, che doppo la pace le Corone non potessero
assistire li nemici, l'una dell'altra.</p>
<p>A queste proposte risposero li Francesi, che non si
parlasse di Pinarolo, comprato dalla Casa di Savoia
che n'era Padrona. </p>
<p>Che Casale restasse depositato nella Francia, finchè
il Duca havesse 20 anni. </p>
<p>Nel resto s'osservasse il trattato di Chierasco.</p>
<p>Che li Grisoni restassero in libertà. </p>
<p>Che si facesse una lega di tutti li Prencipi
d'Italia, compresovi anche il Re di Spagna per
sicurtà di quella Provincia. </p>
<p>Che si mettessero in libertà tutti li prigioni <foreign lang="lat">hic
inde, </foreign>et nominatamente D. Edoardo.</p>
<p>Che si dicchiarassero quali fossero gl'amici, e
nemici d'Ambe le Corone. </p>
<p>Che si comprendesse l'Imperatore quando habbi fatto
pace con la Francia.</p>
<p>Così li Prencipi di Tirolo, quando habbino lasciato
l'Alsacia. </p>
<p>Così il Duca di Lorena, quando prima adherisca ai
trattati, già prima fatti con la Francia, e disarmi.</p>
<p>Sopra tali proposte, e risposte si è negociato per
lo spacio di due anni con offerte diverse, d'ambe le
parti, molte de quali passarno non più per mano dei
Mediatori, ma degl'Olandesi sotto nome
d'interpositori. </p>
<p>Ambirono essi con gran prudenza questa interpositione
per assicurarsi dalle gelosie, che l'una, e l'altra
delle parti haveria potuto dar loro per i proprij
vantaggi, e fu di tanta importanza questo punto per li
Olandesi, che per essere padroni totalmente del
negotio volsero, che le parti s'obbligassero con
giuramento di non communicare cosa alcuna con i
Mediatori. </p>
<p>Fu detto, che questo motivo fosse insinuato da
Peneranda per obbligare gl'Olandesi, e che
Francesi v'annuissero per non disgustarli: ma con
questa differenza, che'l primo ne cavò il profitto,
che si presuppose: gl'altri il pregiuditio,
ch'hoggidì più che mai sospirano, e con nota di poco
buona condotta, come essi medesmi hanno più volte
confessato: poichè con le gelosie dei Mediatori
potevano tener in freno gl'Olandesi, molto più che
coll'haversi posto totalmente in loro braccia:
la vera politica dei Prencipi consistendo nel proprio
loro interesse, e considerando quello d'altri in solo
riguardo del proprio.</p>
<p>In giugno dumque del 1646
stabilirno gl'Olandesi con i Spagnuoli il trattato
d'una tregua con qualche aggionta in loro vantaggio
dall'ultima del 1609. </p>
<p>L'aggiustarono non solo, ma alcuni dei Deputati, et
tra questi quei d'Olanda la sottoscrissero. </p>
<p>Questa sottoscrittione, come contraria direttamente
ai trattati con Francia, provocò la Corte, et li
Plenipotentiarij in Munster alla più grande
alteracione.</p>
<p>Dalla Corte fu espedito all'Ambasciator Tullerie, che
poco prima era ritornato alla sua residenza dall'Hay
doppo conclusa la pace tra Svezzia, e Danimarca, che
ne facesse doglianze in pubblica assemblea, et da
Munster fu espedito altro gentilhuomo per render
sospette di corruzzione le procedure de
Plenipotentiarij: ma particolarmente del Pau
pensionario d'Amsterdam, la cui Città sola si può
dire, in onta di molte Città d'Olanda, e delle sei
altre Provincie promosse, e sostenne fin all'ultimo il
trattato con li Spagnuoli, di cui forse sarà la prima
a rissentirne il pregiuditio, et già ne apparisse
qualche segno.</p>
<p>In questo maneggio poco misurato, e troppo ardente fu
il consiglio della Francia, che quando havesse opposto
alla sola contravencione dei trattati, haveria forse
con maggior facilità superati gl'intoppi: ma
coll'attaccare in privato le persone de
Plenipotentiarij, obbligarono i loro parenti, e
parciali a diffenderli, et per meglio farlo inestare
nel pubblico il privato, come seguì. </p>
<p>Spedirono perciò li Plenipotentiarij due del loro
corpo all'Haya, tanto per giustificare la signatura
della tregua, che dissero esser subordinata al
trattato di Francia, e non altrimenti, quanto per
redimersi dalle accuse, che contro di loro promosse
haveano li Francesi.</p>
<p>Dubbiosamente furno essi ricevuti, perchè nel
pubblico altri approvarno la tregua, altri no: onde fu
necessario espedire il medesmo trattato sotto l'occhio
di ciascheduno delle Provincie. </p>
<p>La stessa diversità de pareri incontrò la signatura
ancorchè sotto conditione di non haver effetto, che
col trattato congiontamente di Francia, in favor della
quale seguirno in quella campagna due gran successi, e
fu l'aquisto l'uno di Cutre e l'altro poco appresso di
Duynckerchen. </p>
<p>Questi in alcuni cagionorno maggiori riguardi verso
la Francia, et in altri timore, e gelosia del
troppo avicinamento di quella gran Corona. </p>
<p>Tanto più che permesso al V. Amiraglio Tromp di
tenersi con la solita squadra di sue navi alla guardia
sopra Duynckerchen, con secreto ordine di non impedire
i soccorsi, che per parte de Spagnoli v'entrassero, il
Duca d'Orleans guadagnò esso Tromp con 50.000
fiorini, a segno che impediti li soccorsi, cade quella
piazza in sue mani, che servì poi di gran mottivo
agl'Olandesi, per stabilire da dovero la pace con
Spagna.</p>
<p>Con la stessa risserva procederono Olandesi in tutta
quella campagna con la Francia, perchè stabilita la
tregua con Spagna pareva loro contradittorio,
prosseguire nell'istesso tempo la guerra: et se non
fosse stata l'auttorità del vecchio Prencipe
d'Oranges se ne sariano a fatto ritenuti. </p>
<p>Francesi all'incontro sostenevano che trattato alcuno
non potesse haver effetto, quando non fosse commune,
et che in tanto le hostilità contro il commun nemico
dovessero progredire.</p>
<p>In questo haveano favorevole il Prencipe d'Oranges e
che vedendo la perplessità delle Provincie, hebbe in
rinforzo di quella Campagna il Marescial de Gramond
con sei milla combatenti, quali poi furono mal
trattati, e non senza pericolo si rettirarono, stante
l'indispositione del Prencipe medesmo, che cominciò
dar principij de dementia overo mancanza di memoria, e
pochi mesi appresso lo privò di vita.</p>
<p>Questa fu gran perdita per la Francia, perch'egli ben
conoscendo che gl'interessi della sua casa, volevan la
guera, et il Dominio, et se pur tal volta pendeva in
favor dei trattati e la moglie n'era cagione, che
dall'un canto s'era guadagnata grande auttorità sopra
il Prencipe già cadente, et dall'altro datasi in
preda alla corruzzione de Spagnoli, di cui si può
creder a quest'hora pentita, perchè poche, o nessuna
delle promesse gli sono state attese, et ella sotto
l'occhio proprio vede con la pace la decadenza propria
del figliuolo, et della casa, il cui posto, o per dir
meglio veneratione non sussiste che per la guerra.</p>
<p>Per l'indispositione prima, e poi per la morte del
Prencipe hebbero grande avvantaggio li
Plenipotentiarij di Munster a giustificarsi, et a
godere il privileggio delle penne, che col mezo delle
stampe si dicchiarirno, altri in favore, altri contro
la tregua: altri opponendo, altri lodando i
Plenipotentiarij: et tra queste con soverchia dannosa
libertà invettive contro la Francia, et la casa
d'Oranges con temeraria ingratitudine verso l'una, e
l'altra, ch'introdussero in quella Provincia la
ribellione, e che con assistenza di cent'anni di
guerra hanno poi convertito in libertà.</p>
<p>Mentre dumque in quelle parti ondeggiavano tra
tali dubbietà le rissolutioni, seguì in Munster
l'aggiustamento della Francia coll'Imperio, come a suo
luogo si è detto: il che diede motivo a Penneranda,
per obbligare tanto più gl'Olandesi alla confidenza,
di mettere in loro petto due de più importanti
articoli, che versassero nel trattato con Francia. </p>
<p>L'uno fu di admetter la Cattalogna ad una tregua di
30 anni, simile a quella, che havevano già concluso
con gl'Olandesi, l'altro di rilasciare alla Francia
tutto l'occupato in Fiandra, conchè due di essi
Deputati andarono espressamente in Osnabruch, dove
all'hora stavano Francesi, a fine di trattare più di
nascosto dai Mediatori; ma niente profittarono: troppo
gelosi li loro andamenti a Francesi, doppo stabilita
la tregua con Spagnuoli senza di loro.</p>
<p>In tanto aggitavano le Provincie basse, e convennero
tra di loro, di applicarsi alla pace più tosto, che
alla tregua già stabilita: offertagli da Spagnoli per
maggiormente obbligarli con le medesme conditioni
della tregua. </p>
<p>Le ragioni ben importanti furno prima di ben
stabilire a perpetuità la sovranità libera,
concedutagli in questa occasione da Spagnuoli, che da
nessun altro possano consegnare, quando anche
havessero continuata la guerra per due altri secoli.</p>
<p>Secondo per liberarsi dal sospetto, che col
matrimonio dell'Infanta di Spagna nel Re di Francia,
che Francesi facevano all'hora correr per dar gelosia,
con dote delle provincie basse, rimanessero le loro
escluse da questa dipendenza, stante la sovranità
indipendente già prima dichiarata: III perchè la
tregua portava più della pace facile il regresso
nelle armi, come si pratticò in quella del nove, nel
qual caso le Provincie sariano restate sole e poichè
la Francia haveva già rissoluto la pace in luoco di
tregua ad effetto di meglio convalidare gl'aquisti. </p>
<p>Con rissolutione dumque di convertir la tregua in
pace, ritornarono al Congresso i Deputati delle
Provincie, et nel medesmo tempo produssero le armi due
effetti ben importanti. </p>
<p>L'uno fu l'aquisto, che fecero Francesi dei posti di
Toscana, Piombino, Longone: l'altro fu il soccorso
dato da Spagnoli a Lerida, per amendue quali pareva,
che Mazarini fosse più del passato portato alla
guerra. </p>
<p>Col primo li parea d'haver posto in ubbidienza totale
il Gran Duca, et in timore il Papa col dar fomento
insieme alle nascenti sollevationi di Napoli. </p>
<p>Piacevanli sopra tutto le apprensioni di Roma per li
disgusti sempre passati col presente Papa Innocencio,
assonto a quel grado con esclusione della
Francia, e poi progreditovi sempre con male
sodisfattioni, che in più rincontri furono
dicchiarite da Francesi al Noncio Chiggi, poi si
convertirono in apparenze di reconciliacione, mediante
la promotione al Cardinalato del fratte fratello di
Mazarino, il quale però la ricconobbe più
dall'aquisto dei sodetti posti di Piombino, e Longone,
che da buona dispositione del Papa, onde con la
riccaduta di essi ultimamente seguita in mano de
Spagnoli si può anco supponer, che tra il Papa, e la
Francia non sarà alcuna confidenza, e che il Papa
libero dal timore della vicinanza de Francesi non
farà se non quello che voranno Spagnuoli.</p>
<p>Per il soccorso poi di Lerida, apprendeva Mazarini
una vicina universal rivolta di tutta la Cattalogna,
che però in ordine a riparar questo colpo, et a
progredire la guerra in Italia s'applicò con tutti li
mezi per divertire la pace d'Olanda con Spagnoli; ma
tutte le diligenze furno tarde, e fuori di tempo;
poichè sì come stettero un anno le Provincie a
risolversi prima alla tregua, e poi alla pace, così
non fu poi facile a cambiarle. </p>
<p>Offerse in primo luogo la Francia di concorrer
all'aquisto d'Anversa, e poi di lasciarla nel loro
dominio, con solo qualche picolo previleggio per i
Cattolici: ma la Città d'Amsterdam vi si oppose e per
dubbio, che Anversa non li togliesse il traffico, e
perchè più d'ogn'altro membro di quella Republica
ella ha promesso, e voluto l'accordo con Spagna. </p>
<p>Offersero la permuta di Duyncherchen, come più
gelosa agl'Olandesi con qualch'altra piazza, ma non fu
accettata, perchè ogn'altra Città sarebbe stata più
di Duyncherchen vicina alle Provincie, et nella sola
vicinanza consisteva la gelosia conforme al proverbio,
esser il Francese buon amico di lontano, ma non
vicino. </p>
<p>Finalmente fu spiccato Servient espressamente dal
Congresso, sotto pretesto d'annuire alla pace commune,
mediante una lega di sicurtà, tra la Francia, e le
Provincie in caso che la pace si rompesse; ma in
effetto per sturbar l'accordo particolare con la
Spagna, il che fu comprobato dagl'effetti, perchè
nella lega presservativa ottenne quanto desiderò; ma
non bastò poi per far la pace. </p>
<p>Il di lui soggiorno di qualche mese all'Haya non fu
ch'una perpetua compositione di scritture, et di
libelli e che infervorarno gl'Olandesi nelle
rissolutioni della pace, la quale forse non saria
seguita se con una natione feroce, come quella de
Fiamenghi, Francesi havessero usato le blandure più
tosto, che le minacie, et i rimproveri.</p>
<p>Dubbioso non dimeno Penneranda, che Servient
col valor proprio sostenuto dall'auttorità, e
dall'oro della Francia, non meno che dalla casa
d'Oranges, dalle militie, e da gran parte dei Popoli
sempre affetionati a quel partito, venne di primo
abbordo alli Mediatori escusandosi d'haver posto il
negotio in mano d'Olandesi per la promessa da loro
ricevuta di far la pace anche separatamente dalla
Francia, quando questa delle proposte ragionevoli, che
passassero per loro mano, non si contentasse: ma non
già perchè havesse alcuna diffidenza dei Mediatori
medesmi con altri complimenti simili. </p>
<p>Non è dubbio, che l'oggetto delli Austriaci in quei
trattati non fosse unicamente diretto alla divisione,
separando gl'amici della Francia: ma Penneranda sopra
tutti lo desiderò dagl'Olandesi, con ciò facendo il
più gran servitio che altro Ministro già mai habbi
fatto alla Corona di Spagna: ma in effetto si rivoltò
ai Mediatori quando gl'Olandesi non havevano più
credito con la Francia.</p>
<p>In ordine a queste blandure il trattato ritornò in
mano dei Mediatori, perchè li ministri Olandesi
sottoscrissero in gennaro del 1647
la Tregua con Spagna sotto conditione, che non havesse
luogo, senza quella etiandio tra le due Corone. </p>
<p>Termine usato sempre da loro per coprirsi, ma in
effetto molto diverso dall'intentioni loro più
secrete.</p>
<p>Questo ordine venne ai Plenipotentiarij con
espeditione espressa delle provincie, a fine che
l'essequcione prevenisse l'arrivo di Servient
all'Haya, come seguì.</p>
<p>Tutti li Deputati sottoscrissero essa tregua, fuori
che quelli della Provincia d'Utrecht, il quale
sostenne il fatto con scritture, e poi convenne di
persona andar all'Haya, dove la sua Provincia lo
sostenne vigorosamente, che però Servient nel ritorno
andò specialmente in quella Città per ringratiarla,
benchè fosse communemente creduto che l'oro di
Francia havesse prodotto questi effetti. </p>
<p>Andato quel Ministro all'Haya convenne per
diffendersi lui accusare li Collega non senza indicij
di corruzzione loro, per regali ricevuti da Spagnoli,
in che Servient efficacemente l'appoggiava. </p>
<p>Questo obbligò altresì tutti gl'altri a riccondursi
all'Haya per giustificarsi, e vi stettero molti mesi
appresso: perchè il successo seben commendato non
incontrò però l'universale sodisfattione, non dirò
delle Provincie, ma dei popoli, alcuni de quali non
approvavano questa separatione dalla Francia, ed erano
fomentati dall'oro, e dagl' ufficij di Servient, che
con questi, e con quello tentò di guadagnar li
predicanti, che in quel governo popolare possono
molto.</p>
<p>Per far contrapunto a Servient partì dal
Congresso anche il Brun, andò a Brusselles per
communicar l'intiero a Castel Rodrigo, e poi
s'avicinò all'Haya, dove per levare il sospetto a
Servient gli fece anco sottomano intendere, che
haveria trattato con lui della pace tra le due Corone:
ma Servient accortosi dell'artificio protestò alle
Provincie, che andando il Brun, egli saria partito, et
al Brun fece risponder, che a Munster, e non altrove
si doveva trattar della pace tra le due Corone: onde
le Provincie per evitar qualche scandalo in propria
casa fecero destramente pregare il Brun di non capitar
all'Haya, come seguì: andò in Amsterdam sotto
pretesto di curiosità, e di la ritornò a Munster. </p>
<p>Intanto la Provincia d'Olanda si diechiarì per la
ratificatione della pace con Spagna, le altre
Provincie volevano l'unione con Francia prima di
ratificare: l'Olanda dissentì dal contribuire per la
campagna di quell'anno, le altre Provincie vi si
credettero obbligate fin tanto, che seguisse il cambio
delle ratificationi: onde non mancorono confusioni
accresciute anco in quel tempo dalla morte del
Prencipe d'Oranges, il più fortunato nelle già
succedute intraprese di quanti siano stati di quella
gran casa.</p>
<p>Succedete al Padre il figliolo Guglielmo di poca
attitudine, di nessuna esperienza, et poco avvanti
morì anco il Prencipe vecchio di Condè, che notava
nel Consiglio di Francia per la pace, come il
figliuolo per la gloria della guerra: successero anche
due altri accidenti. </p>
<p>L'uno fu il soccorso di Lerida fatto dal Marchese
delle Ganes, con destruttione dell'Armata d'Arcurt,
che l'assediava. </p>
<p>L'altro l'aquisto di Portolongone e Piombino fatto
dai Francesi.</p>
<p>Per ammendue questi successi fu creduto (come si è
detto) che la Francia volesse la continouation della
guerra, per impedire le rivolte in Cattalogna, delle
quali doppo il soccorso di Lerida si dubbitava, per
progredire gl'aquisti in Italia, e fomentar con gli
aquisti vicini di Longone le sollevationi all'hora
nascenti del Regno di Napoli. </p>
<p>Tutto ciò non ostante Longavilla in febraro del
1647 essibì ai Mediatori l'instrumento
di pace con la Spagna di 66 articoli.</p>
<p>Li Spagnoli poco appresso vi corrisposero con un
altro instrumento in lingua spagnola di 25 soli
articoli: ma con il prohemio in cui era nominato
degnamente il Papa, e la Republica come Mediatori e lo
stesso haveriano fatto anche li Francesi che diedero
il loro instrumento senza prohemio.</p>
<p>Doppo tali reciproche essibitioni il Brun andò in
Osnabruch sotto pretesto di parteciparle a quel
Congresso; ma in effetto per ralentare la pace
d'Imperio, dubbiosi che sequisse con esclusione della
Spagna, come poi seguì. </p>
<p>Et in tanto per negociare sopra li sodetti
instrumenti, passorno alcune settimane, perchè
Francesi non volevano entrare in trattato senza la
rittentione dei posti di Toscana, asserendo esser
compresi nel già datto assenso di ceder tutte le
conquiste, e Spagnoli scusandosi che quando diedero il
detto assenso non era seguita l'impresa e sopra la
quale il Re non haveva datto alcun ordine ma per lo
contrario li Ministri d'Italia protestavano di non
cederti per la loro importanza, e che, prima di
stabilire la pace con Francia, si facesse prova del
profitto, che cagionerebbe quella cogl'Olandesi.</p>
<p>Non ostante tutte queste difficoltà fu in Aprile del
1647 ridotto il negocio a segno, che se
Avò havesse convenuto nell'opinione di Longavilla,
e se Longavilla havesse havuto più petto, si saria
all'hora potuto facilmente concludere; ma trattandosi
di far qualche salto sopra il giusto tenore delle
commisioni nell'Articolo particolarmente di Portogallo,
Avò dubbitava di ricever tutto il colpo, dalla quale
Longavilla per i suoi natali, et appoggio saria stato
essente: et non s'ingannò, perchè dalla Corte
vennero ordini di tanto più sostenere, e blandire li
Portughesi, quanto più gl'Olandesi si accostavano al
contrario partito, a fine di fare il necessario
contrapunto, e bilancio.</p>
<p>Mentre queste cose passavano a Munster, Servient per
obbligar gl'Olandesi, propose all'Haya di far Arbitri
quelle Provincie di tutti li punti, che non potessero
aggiustarsi a Munster, che li Spagnuoli non riccusorno
per non disobbligarli: ma dissero che dovendosi a
Munster, e non altrove trattar la pace tra le due
Corone si sariano rimessi nei Plenipotentiarij delle
medesme Provincie, come quelli, che havevano già
prattica dell'affare, che Francesi riccusorno
apertamente per haver prima dicchiariti essi Deputati
corrotti dall'oro de Spagnoli. </p>
<p>Et perchè l'istesso Servient si rendeva odioso con
le sue violenze, fu riespedito all'Haya il Signor de
la Tullerie, et amendue conseguirono in Agosto la lega
di sicurtà, o sia garentia, per la quale s'obligavano
gl'Olandesi di romper con la Spagna, quando questa
doppo la pace, e non altrimenti rompesse con la
Francia in pregiuditio del trattato di Munster.</p>
<p>Con questa ritornò Servient a Munster, seguitato
poco appreso dai Plenipotentiarij delle Provincie,
quali hebbero ordine di travagliare per la pace tra le
due Corone, e quando questa non potesse seguire di
essibire le ratificationi della loro già sottoscritta
con Spagna, dove subito doppo la signatura fu
permesso a tutti gl'Olandesi di trafficare nei porti
di Spagna, che fu di gran profitto all'intento di
quella Corona per l'alletamento del guadagno, che
molto ingordo ne cavorno.</p>
<p>Prima che ritornassero li Olandesi a Munster li
Mediatori haveano già accordato tra le Corone 48
Articoli, signati sotto li
16 Novembre del 1647 dai Secretarij delle
Ambasciate con promessa a parte dei Plenipotentiarij,
che non vi si potesse aggionger più ne diminuire cosa
alcuna.</p>
<p>Sei ne restorno indecisi, che furono quello delle
conquiste, non nel merito, perchè già Spagnoli
havevano acconsentito di cederle tutte in qualumque
luoco fossero: ma per le dipendenze, poichè per
queste Spagnoli intendevano di non ceder senon il
ristretto di uno, o due miglia all'intorno delle Città
conquistate: et Francesi all'incontro pretendevano tutti
li territorij, et haveano ragione. </p>
<p>Si lasciavano nondimeno intender, che ne haveriano
fatti Arbitri gl'Olandesi, quali se ben diffidenti,
pareva, che la Francia non potesse riccusare, mentre
nella loro pace havevano conseguito dai Spagnoli li
territorij delle Città, e quello imparticolare di
Bolduc, onde non potevano con raggione giudicar
diversamente da quello, che essi medesmi haveano
preteso, e conseguito.</p>
<p>Il secondo punto indeciso fu quello di Casale: il
terzo di Cattalogna, in cui li Francesi volevano poter
fortificare durante la tregua già stabilita di 30
anni, e Spagnoli lo ricusavano: il IV del
Portugallo: poichè non ostante l'articolo terzo, in
cui le Corone si risservavano di poter assistere i
loro amici con Armi ausiliarie senza romper,
s'intendeva virtualmente compreso anche il Portugallo:
ad ogni modo Francesi volevano una dicchiaratione dei
Mediatori, e degl'Olandesi, che nell'Articolo terzo il
Portogallo nominatamente s'intendesse compreso.</p>
<p>Il quinto era quello dei posti di Piombino, e
Longone, che Spagnoli haveano rimesso agl'Olandesi, e
gl'Olandesi haveano decretato per la Francia, per
redimersi dal mancamento di haver fatto la pace con
Spagnoli separatamente da quella Corona: il sesto, et
ultimo era quello di Lorena, che si arenò sopra le
fortificationi di Nansi, che li Francesi volevano
demolire, e li Spagunoli vi dissentivano: sempre
dolendosi, che Francesi volessero assistire il Tiranno
(comme essi dicono) di Portugallo nel possesso
della rebellione, e che all'incontro il Re di Spagna
abbandonasse Lorena, espulso dai proprij stati, et che
militava in loro servitio.</p>
<p>Fu creduto che gl'Olandesi non si curassero della
pace, per meglio assicurarsi della loro, come poi
hanno sempre procurato, tornando loro conto, che due
Corone, una disgustata, e l'altra fatta novellamente
amica, potessero poco fidarsi, quando fossero otiose,
et in pace. </p>
<p>Altri dissero, che non poterono guadagnar sopra li
punti contentiosi tra le Corone: perchè sapendo li
Spagnuoli gl'ordini che tenevano dalle Provincie di
ratificar la pace anco separatamente dalla Francia,
non piegorno in alcuna loro sodisfattione, che per
apparenza: artificio molto prima preveduto dai più
savij: mentre s'avvidero, che Spagnoli non apportavano
facilità, se non agl'articoli manco importanti, e men
contentiosi, a solo fine di far credere la pace
vicina, quando era più lontana, e con questa
apparenza sodisfar gl'Olandesi, li quali a
30 gennaro del 1648 in vece della tregua
già prima segnata, come si è detto a suo luoco,
sottoscrissero la pace: il solo deputato d'Utrecht
differendo a farlo doppo avvisatane la sua provincia,
et fu quel medesmo, che negò di signar essa tregua,
come a suo luogo si è detto: subordinata questa nuova
signatura alle ratificationi dentro il termine di due
mesi, tanto dal Re Cattolico, quanto dalle provincie
Basse.</p>
<p>Fu osservabile, che Spagnuoli deponendo la natural
gravità sottoscrissero nella casa medesma
degl'Olandesi la pace con inviti a nuovi aggregati di
sodisfattione, quando le già datte non fossero
bastevoli: ma come che queste fossero sopra la broca,
come si suol dire, restorno più tosto ingelositi, et
confusi, che animati, e contenti.</p>
<p>Così li Prencipi grandi, per conseguire qualche
partito, che stimino di lor vantaggio, transcurano i
pontigli: la maggior riputatione consistendo in
conseguire quello, che comple. </p>
<p>Di questa pace non dirò altro, senon ch'ella
contiene quasi li medesmi Articoli della tregua,
<foreign lang="lat">mutatis mutandis, </foreign>e quello imparticolare in cui il
Re Cattolico dicchiara, e ricconosce le sette Provincie
unite come Prencipi liberi, indipendenti, sopra quali la
Corona di Spagna non pretende più in avvenire dominio,
nè giurisditione alcuna: premio a dir il vero niente
sproportionato ad' una guerra di quasi cent'anni
continoui. </p>
<p>Per gl'articoli rimanenti sino al numero di 72 già
si trova ne miei registri  la capitolacione in
stampa, per quelli ch'havessero gusto di vederla più
essatamente, et informarsi dei Particolari.</p>
<p>Il giorno doppo la signatura andorno gl'Olandesi
solennemente a visitar Spagnoli, e questi corrisposero
con aggionta di comedie, et altre ricreationi per
solennizar la pace: ma sopra tutto con regali per ben
mille, e cinquecento scudi di valsente alle mogli di
cadauno dei Plenipotentiarij, quando partirno. </p>
<p>Con il trattato della pace signata andò il Brun a
Brusselles, dove l'Arciduca lo regalò di alcune
gioie, per esser stata opera sua, più, che di
Penneranda, il quale altresì espedì in Spagna un
gentilhuomo suo camerata, per portarne l'avviso, e
riportarne le ratificationi come seguì.</p>
<p>Li Plenipotentiarij delle Provincie andorno anch'essi
all'Haya, al medesmo effetto di aggiustare le
ratificationi, con le quali ritornarono al Congresso
qualche settimana doppo il tempo delli due mesi
concertato, perchè la signatura della pace ancorchè
commandata, non incontrò l'applauso più di quello,
che fatto havesse la tregua, per esser seguita
separatamente dalla Francia, in cui per le assistenze
di tanti anni, credevano doversi riponer maggior
confidenza, che nel nuovo amico, tale di necessità,
più che di proprio volere. </p>
<p>Et in effetto la Provincia di Zelanda, opulente per
le piraterie del mare, disapprovò il Chnut suo
Plenipotentiario, in modo, che fu diposto dalle
Cariche, che nella Provincia godeva principalissime,
hebbe fattica a salvar la vita, e li proprij beni
dagl'insulti del Popolo, e vive tuttavia essule,
perchè quella Provincia non ha già mai voluto
ratificar la pace: ancorchè per convenienza la
prattichi, nel modo, che fanno tutte l'altre sei.</p>
<p>Questo torbido diede gran speranza a Francesi di
pescarvi con profitto: ma in vano non ostante, che
tentassero ogni mezo per conseguirlo, solo caggionò
qualche ritardo al ritorno dei Plenipotentiarij a
Munster con le ratificationi (in favor delle quali fu
l'Olanda prima a dicchiararsi) poichè vi capitorno
qualche tempo doppo il concertato delli due mesi. </p>
<p>L'Ambasciator Tullerie fece ogn'opera; ma non potendo
guadagnar terreno fu dalla Corte ricchiamato. </p>
<p>Longavilla andò in Osnabruch quel giorno medesmo che
seguì la sottoscrittione, per non partecipar presente
dell'offesa, che ne pretese la Corona, ritornando
pochi giorni appresso in Francia, dove qualche mese
doppo fu ricchiamato anche Avò, senza che l'havesse
ricchiesto, come havea fatto Servient per non restar
suo Collega, continouando più che mai le discrepanze
tra di loro.</p>
<p>Avò ritornò disgraciato riffiutatoli per
qualche mese l'avvicinamento alla Corte. </p>
<p>A Servient fu mandata una Plenipotenza, che servisse
per lui solo in absenza dei Collega, con la provisione
di tre mille scudi il mese, come haveva il primo
Plenipotentiario, pagamento di guardie, et gli altri
requisiti, anzi per meglio pareggiarlo a Penneranda,
che molto si sdegnò del Paragone hebbe anche il
brevetto, con gli emolumenti di Ministro di stato
della Francia, che tuttavia con auttorità esercita.</p>
<p>Nell'intermedio tra la signatura della pace, et
cambio delle ratificationi, si mostrò di voler
negociare tra le due Corone per ingannar il mondo; ma
senza oggetto di concludere. </p>
<p>Francesi riccusorno di continuare l'arbitraggio delle
Provincie, in cui dal loro canto haveano riposto li
punti contenciosi per divertirle dal signar la pace
con Spagnoli: ma doppo signata li accusorno di
parciali, et diffidenti.</p>
<p>Olandesi per essimersi da questo titolo, accusavano
la Francia, di non haver mai voluto la pace, et
all'hora particolarmente ne presero il mottivo dai
trattati a parte, che maneggiava il Cardinal Mazarini
col Duca di Lorena: promettendogli molto più ampla
restitutione de stati, et avvantaggi, quando
separandosi da Spagnoli impiegasse la sua armata
contro di loro, di quello che si facesse a Munster in
ordine a facilitare, e concluder la pace generale. </p>
<p>Questa dopiezza non fu degl'ultimi motivi, che
inducesse Longavilla a partir da Munster, gl'Olandesi
a far la loro pace separata, et la Francia nel biasmo
universale, che non volesse la pace, mentre per questa
si offeriva a Lorena molto meno, che per indurlo a
continouare la guerra. </p>
<p>Ma Lorena credette all'hora, et forse crede tuttavia
non poter esser sicuro di qualumque trattato separato
da quello tra le due Corone, e non s'inganna. </p>
<p>Penneranda poi illaqueati gl'Olandesi nella pace
separata della Francia, che fu sempre l'unico suo
oggetto, si dicchiarì, di non admetter alcun loro
maneggio, se prima non havessero ratificato; e questo
per il torbido, in cui osservava le provincie tra di
loro involte, et vacillanti. </p>
<p>Così il negotio tra le due Corone si illanguidì, et
all'hora li pensieri della Francia si rivolsero tutti
a procurar la pace d'Impero esclusi li Spagnoli, come
Spagnoli haveano fatto quella cogl'Olandesi, esclusa
la Francia, gl'uni, e gl'altri havendo conseguito il
proprio intento, e Penneranda dando parte ai Mediatori
della pace con gl'Olandesi lo fece in modo quasi di
prender congedo: perchè tale era il suo più
recondito fine, escusando le proprie
debolezze,essaltando le fattiche, et la pacienza
dei Mediatori, et altre forme simili, che furono molto
ben osservate.</p>
<p>Rivenuta la ratificatione di Spagna sigillata in oro
contro l'uso di quella Corona, et rivenuti poco tempo
doppo li Plenipotentiarij delle Provincie pur con la
loro delle stesse esclusane la Zelanda a
15 di maggio nel 1648 ne seguì il cambio
tra le parti: fu giurata solennemente la pace sopra un
palchetto contiguo alla casa pubblica della città di
Munster, in presenza di tutto il popolo, con la
Borghesia della Città in arme, seguita poi da fuochi
di gioia, da fontane di vino, et tutte le altre
solennità, ostentate per il nero da Pegnaranda, al
più alto segno del splendore, e decoro del suo Re. </p>
<p>Et a cinque di giugno fu la medesma pace pubblicata,
in tutte le Città, e luochi delle Provincie, che fu
l'ultimo periodo della pace.</p>
<p>Pace per li Spagnoli altretanto vergognosa quanto
avvantaggiosa: la sola guerra di Fiandra, havendo
consonti gl'erari, e le forze della Monarchia spagnola
a segno, che si sarebbe dilattata in altre parti senza
quella diversione. </p>
<p>Pace per gl'Olandesi altretanto gloriosa, quanto
rovinosa: contraria veramente ai natali della loro
ribellione, incapace di poter sussister tra le forme
di un governo populare composto di diverse religioni
in una Republica composta di tante diverse Republiche,
quante sono le Provincie, le Città, i Villagi, che
tutte si governano con forme differenti. </p>
<p>I popoli mutini, che divertiti da guerre estere
incontreranno le civili, come si è veduto nell'ultima
tregua del 1609, et che tanto più si
deve supponer in questa pace, quanto che la Zelanda
vi ha dissentito in modo, che per quella via resta
aperto l'addito alla Francia disgustata, la quale
per altro tiene anco molti parciali, che la
ricconoscono tuttavia per il primo Agente della
diffesa, e poi conseguita libertà. </p>
<p>Per questo gl'Olandesi doppo conclusa la loro pace
con Spagna, non solo non hanno procurata quella tra le
due Corone: ma non han tralasciato, come tuttavia non
tralasciano, tutti li mezi valevoli a divertirla: per
dar qualche regola alla loro nuova pacefica republica
senza sospetto, che le Corone estere, l'una
disgustata, l'altra amica per sola necessità, non
cospirassero otiose a qualche loro pregiuditio, come
certamente fariano, et faranno per gl'inviti dei
medesmi popoli, che non potrano già mai tra di loro
ben accordarsi.</p>
<p>Terminate le solennità ritornorno gl'Olandesi in
Patria lasciando però la casa aperta, le carrozze, e
qualche loro agente per non mostrared'abbandonar
affatto il Congresso doppo conseguito il fatto loro:
ma non per questo vi ritornorno più, anzi disfecero
intieramente la casa, quando in Luglio sussequente
partì anche Pennaranda lasciandovi per sola apparenza
il Brun, il quale non hebbe la Plenipotenza in lui
solo, senon doppo quella di Servient con intervallo di
molte settimane corse, et questa anco in sola
apparenza, niente rissolvendo, o trattando senza
partecipacione di Penneranda. </p>
<p>Il quale sì come affettò il partire per tenersi
nella pontuale parità con Longavilla già partito,
sdegnando di trattar con Servient: così Servient si
formalizava di non trattar col Brun, come che non
fusse suo pari, et s'ingannava quanto ai natali: ma
non già quanto all'autorità, poichè Servient la
possedeva intiera, mediante la confidenza con
Mazarini, et il Brun la sospirava anche ben di lontano
non essendo Spagnolo.</p>
<p>Partito Penneranda seguì in Ottobre la pace
d'Imperio, come a suo luoco s'è detto, doppo la quale
anco Servient se ne ritornò in Francia, contento
d'haverla fatta ad esclusione de Spagnoli, et il Brun
lo seguitò poco appresso discontento, di non haver
potuto impedirla.</p>
<p>In questa sola picola guerra d'ufficij, havendo
questi due Ministri impiegato il tempo, et le tattiche
nell'ultimo periodo del loro soggiorno a Munster.</p>
<p>Poco doppo l'arrivo di Penneranda a Brusselles
naquero le rissolutioni del Parlamento di Parigi
contro il Re il ritiramento con disgusto, che fece
l'istesso Re della Città di Parigi col di più che a
Vostre Eccellenze è molto ben notto. </p>
<p>Questi accidenti obbligorno dall'un canto il
Cardinale Mazarini a mutar le massime della guerra, da
lui sin all'hora precisamente sostenute in quelle
della pace necessaria per non poter più continouar la
guerra. </p>
<p>Che però fece diverse espeditioni sotto mano per
indur Penneranda a prosseguire i trattati,
rilasciandosi anco sopra diversi punti, che a Munster
erano stati accordati dall'istesso Penneranda in favor
della Francia. </p>
<p>Penneranda all'incontro vedendo adempiti li suoi noti
cioè d'haver stabilito la pace cogl'Olandesi
separatamente da Francia, e l'altro di veder
intorbidata la quiete interna di quel Regno unico
oggetto delle speranze de Spagnoli, sospirato,
pacientato, e procurato per molti anni da loro, hebbe
due mire: la prima di distruger affatto il Congresso
di Munster, dubbitando, che li punti da lui accordati
in esso potessero pregiudicar molto al Padrone
nel concerto, che si fosse fatto di qualche nuova
assemblea, desiderando che li Mediatori ne fossero
principalmente remossi, come quelli ch'havevano
accordati li sodetti 48 Articoli, affinechè
Francesi non potessero chiamarli testimonij in loro
vantaggio: onde a quanti passavano per Brusselles,
ricchiedeva Pegnaranda con gran premura se li
Mediatori fossero partiti, che cosa facessero a
Munster ociosi, che doppo tante fattiche doveano
ritornar a casa, et similmente. </p>
<p>Da che molto bene si comprende in questa parte il suo
oggetto.</p>
<p>L'altra mira ch'hebbe Penneranda fu di accender
maggiormente il fuoco in Francia, come poi ha
conseguito, onde se non hebbe mai voglia alcuna di far
la pace con Francia: ma solo quella cogl'Olandesi,
all'hora s'allontanò tanto più, non solo dalla pace:
ma etiandio dai mezzi proprij per ripigliarne il
trattato.</p>
<p>In ordine a questo dicchiarì espressamente di non
voler che si parlasse più del trattato di Munster
come se non fosse stato mai.</p>
<p>Riccusò d'invitare i Mediatori ancorchè la Francia
con inviti di lettere, e di persone gliene apprisse il
camino, escusandosi di non haver ordine: nè mai, dico
mai, ha egli fatto propositione alcuna per la pace con
Francia sia nell'ordine o nel merito, ma si è tenuto
sempre nella semplice passiva, difficoltando tutte le
proposte, che gli venivano fatte, e niente proponendo,
come più volte ne fu eccitato in caso, che queste non
gli piacessero.</p>
<p>In tale stato doppo sei mesi e più, che li Mediatori
erano stati otiosi, che tutti gl'altri erano partiti,
e che indecoroso era il lor soggiorno in qualità di
semplici spettatori, annuì l'Eccellentissimo Senato,
ch'io potessi nel mio ritorno in Patria prender il
camino per Fiandra, e Francia a fine di ripigliar in
passando il negotio già quasi sopito della pace tra
le due Corone, approvando l'invito, che me ne fece la
Francia medesma con l'espeditione del Fabris
secretario intimo di Mazarini a Munster.</p>
<p>Questo mi portò un instruttione, la quale tengo
tuttavia scritta di mano del secretario medesmo, con
facilità, et alternative sopra tutti li punti
contentiosi, deroganti in molte parti
essentialissimamente a quello, che in essi punti
havevano già acconsentito Spagnoli a Munster.</p>
<p>Alle facilità s'aggiunse, che più importa la
faccoltà di concluder, e dar parola per la pace. </p>
<p>Condicione così honorifica, et di tanta confidenza
nella Republica et suo Ministro, in cui mano riponghi
una Corona grande come quella di Francia,
interessi tanto grandi, e tanto essentiali, che credo
sia stata, e sia per esser senza essempio. </p>
<p>Piacesse a Dio, che sopra di essa fosse stato
osservato quel silentio, che in questo Eccellentissimo
Senato fu all'hora con li modi più rigorosi
procurato, conoscendo l'importanza di che si trattava,
et che si continouasse nei tempi presenti quello, che
negl'antecedenti ramentano le historie per prodigioso
il secreto, che si osservava in questo medesmo
Eccellentissimo Senato, con che godeva la confidenza
de Prencipi più grandi dei maneggi più importanti
d'Europa, che al giorno d'hoggi restano ignoti alla
sola Republica per la lubricità, con che si
discorrono le matterie del Senato nella Piazza, senza
parlar di corruttioni, perchè non posso già mai
supponer tanta infame viltà in animi veramente
nobili, et citadini di questa Patria.</p>
<p>Lubricità replico detestanda a segno che anche
gl'istessi Ambasciatori della Republica sono obbligati
di non scriver tutto quello che sano, et intendono,
per la certezza di perder la confidenza delle corti
dove servono. </p>
<p>Mi contento d'accennare questo poco così di
passaggio, la materia così importante, che
ricchiederia maggiori essagerationi, perchè abbraccia
in ristretto l'eccidio manifesto della Patria.</p>
<p>Piacesse a Dio (replico) che quel mio viaggio fosse
stato secreto, perchè forse haveria prodotto qualche
bene, o per lo meno haverebbe impedito il male della
diffidenza, che n'è poi conseguitato, e che sarà
difficile da seradicare, perchè tra due partiti
contrari, quello che desidera, et procura l'uno non
piace all'altro. </p>
<p>A sperarne qualche bene m'additavano le cortesie
ricevute con tutti gl'honori dall'Arciduca in Fiandra,
e molto più dalle sue ben grandi inclinationi alla
pace, tali che hanno pregiudicato alla pace medesma
per quello, che Penneranda s'ingelosì d'havermi dato
l'audienza, da solo a solo senza la sua assistenza,
come doppo ho saputo: ma che poi si accrebbe di molto,
quando Penneranda hebbe le notitie ch'l'mio viaggio
per quelle parti era stato desiderato dalla Francia,
che con espresso Corriere gli furono espedite dal
Governator di Milano Caracena indagate da questo
Ambasciator Fuentes, il quale fu sì essatamente
avvertito di quanto io scrissi, delle renghe, che
furono all'hora fatte, et da chi, delle ragioni
addotte, delle rissolutioni deliberate, come se fosse
stato presente, non ostante i sigilli della più
essata secretezza. </p>
<p>Di tutto questo mandai a suo tempo ben distinte le
notitie ; ma nel medesmo tempo ancora riconoscendo la
gelosia, che poteva derivare da questo scoperto
arcano, ricchiesi licenza, per poter continouare il
mio viaggio, e piacesse a Dio ch'all'hora mi fosse
stata concessa, ben certo ch'io havrei preferito, come
ho fatto, e farò sempre il mio privato al publico
servitio.</p>
<p>Questo seguì quasi subito doppo il mio arrivo in
Francia e doppo le communicationi, che me ne fece il
Cardinale Mazarini. </p>
<p>Di queste gelosie di Penneranda, ne apparvero poco
appresso i segni, poichè propostogli da me diversi
partiti, et di Congressi, et di abboccamenti in
materia di ordine per ripigliare il trattato, e nel
merito offertomi di ritornar a Brusselles, riccusò
egli sotto mendicati pretesti, e l'uno, e gl'altri,
ch'impressero nella Francia una totale alienatione
dell'istesso Penneranda a qualumque trattato, come poi
nel progresso del tempo s'è veduto. </p>
<p>Verità, che non può rivoccarsi in dubbio, perchè
se tra le due Corone fossero state sodisfattioni da
darsi, et da riceversi, <foreign lang="lat">hinc inde</foreign>, il sospetto del
mediatore non saria forse stato improprio: ma mentre
la Francia non pretendeva cosa alcuna, pronta sempre a
signar la pace <foreign lang="lat">rebus stantibus, </foreign>e mentre da lei
dipendevano tutte le sodisfattioni desiderate dalla
Spagna, certo è ch'io non potevo parlar mai della
pace, che non parlassi in servitio della Spagna
medesma quando anche havessi voluto, anzi quanto più
Spagnoli mi credevano confidente della Francia, tanto
più per ragione doveano blandirmi, se da dovero
havessero desiderato la pace per obbligarmi ad
impiegar la pretesa confidenza nei loro vantaggi, non
altrimenti di quello che si prattica nel Broglio, in
cui ogn'uno procura trovarsi i mezi più confidenti di
quelli, da quali voriano cavar voti, o altre
dicchiarationi favorevoli. </p>
<p>Fu detto, che il Noncio Bagni havesse suggerito a
Pegnaranda di far passare uffitij a Venetia ad
oggetto, che ritornasse in sue mani il maneggio,
mediante il quale sperava il Capello, che benchè
quasi ottuagenario, non lascia d'ambire. </p>
<p>Di me però non hebbe occassione di dolersi: perchè
nel parteciparli quanto andava occorrendo, come pur
facevo al Noncio Chigi, per tener sempre la Mediatione
da Vostra Serenità unita con la sede apostolica, ben
conobbi ch'egli sapeva le gelosie ch'havea il Cardinal
Mazarini della sua persona, delle sue intelligenze con
Penneranda, con quale teneva ziffre particolari, che
più volte gli furono intercette, e mostrate, da che
poi sono nate tutte le altre diffidenze, che al giorno
d'hoggi più che mai si pratticano con esso lui. </p>
<p>Qui è da rifflettere, che nel principio di questo
Pontificato il Noncio Bagni fu sostenuto dalla Francia
quasi a dispetto del Pontefice, da che naque,
che a Roma non gli pagorno per molti mesi le sue
provisioni, e rare volte gli scrivevano ancora. </p>
<p>Voltata Casacha, le provisioni gli furono pagate
<foreign lang="lat">motu proprio, </foreign>dispacci ben lunghi ricevea ogni
settimana, che vale in gran modo a confirmare la
cognicione, che già si tiene delle massime presenti
di Roma tutte inclinate al Spagnolisimo.</p>
<p>Come si fosse, certo è, che come dal principio dei
trattati, Francesi furno sempre lontani dalla pace,
finchè succederono i primi torbidi nel Parlamento di
Parigi, così doppo questi la Francia mutò massime, e
non ommise tentativo alcuno per far la pace.</p>
<p>Verità che non può rivoccarsi in dubbio, perchè io
già tenevo, come ho predetto, la faccoltà di
concluderla, non di sola voce, ma in iscritto,
recedendo la Francia sopra ogni articolo dei sei, che
già restavano come accordati a Munster Spagnoli, et
questo fu il primo, havevano già assentito, che le
Corone potessero doppo la pace assistere i loro amici,
e Collegati con armi ausiliarie, et con
dicchiaratione, che queste non rompessero, in che
s'intendeva incluso indubitatamente il Portugallo. </p>
<p>In questo punto per il bene della pace saria la
Francia condescesa a ripieghi di sodisfattione per la
Spagna.</p>
<p>Non so però quello che far potesse in avenire,
poichè coll'haver Penneranda nei trattati ultimi con
Turena subordinata la pace tra le due Corone alla
libertà dei Prencipi prigioni assai si può
dubbitare, che anche la Francia si sia obbligata di
non far altresì la pace, senza l'inclusione del Re di
Portugallo. </p>
<p>Il quale per conseguire questo vantaggio, come ha
sempre desiderato, offeriva di pagar tutte le spese
per la guerra di Cattalogna. </p>
<p>Io nondimeno lasciai sopra questo punto il Cardinale
molto perplesso, ben conoscendo anch'egli che saria un
grande intoppo alla pace in ogni tempo l'abbracciarlo.</p>
<p>Per Portolongone, e Piombino concessero Spagnoli a
Munster di rimetter questi due luoghi nell'arbitraggio
degl'Olandesi, et li Plenipotentiarij havevano come
datto parola a Francesi, che sariano restati a
perpetuità nel dominio della Corona, da che forse si
sariano astenuti, se fin d'allora havessero preveduto
che li sudetti posti fossero stati un nido de Corsari,
disapprovato dall'universale della Francia medesma,
alla cui natural generosità parea fosse gran
contrapunto questo nome di Pirateria. </p>
<p>Olandesi però pretesero con tale divulgatione
placare la Francia nel disgusto che professava per la
pace separatamente accordata da loro con
Spagnoli. </p>
<p>E benchè dal medesmo corseggiare venissero tal volta
daneggiati li sudditi di Vostra Serenità, a che
facilmente si saria proveduto col mezo de passaporti
de quali a suo tempo scrissi per rimediare, grande
però sarebbe stato il profitto di questa piazza in
generale per la distruccione della scala di Livorno,
che da quei posti in mano de Francesi sarebbe
necessariamente conseguitato. </p>
<p>Nondimeno per il bene della pace io tenevo facoltà
di prometterne a Spagnoli la restitucione, che sarebbe
stato un gran risparmio d'oro, e di sangue. </p>
<p>Il che posso liberamente pubblicare hora che la
Spagna li ha riccuperati.</p>
<p>Per Casale ch'è il terzo punto Spagnoli havevano
acconsentito a Munster, che restasse munito di
pressidio Svizzero, pagato dalla Francia, restando
solo d'aggiustare il tempo, et qualche altra picola
circonstanza.</p>
<p>Hora per il bene della pace si saria convenuto nel
ripiego proposto dai medesmi Spagnoli, che restassero
cioè in mano delle due Corone Casale, e Vercelli sin
tantoche dentro un anno, e più presto se fosse
possibile s'aggiustassero amichevolmente tra loro in
modo che seguisse la restitucione di queste due piazze
ai proprij padroni.</p>
<p>Per la Cattalogna Spagnoli a Munster haveano
accordato non solo una tregua di 30 anni, ma con
dodici ben distinti articoli tra li 48 signali il
modo di come pratticarla, tutti molto disavantaggiosi
per i Spagnoli.</p>
<p>Adesso per il bene della pace s'haveria potuto
abbracciare di qualche anno la tregua, e rifformar
gl'Articoli nei punti troppo pregiudiciali.</p>
<p>Per le conquiste ch'è il quinto punto contencioso,
Spagnoli havevano accordato a Munster, che tutte in
qualumque luogo fossero restassero alla Francia.</p>
<p>Adesso per il bene della pace questa haverebbe
restituito non solo li porti di Toscana, ma etiandio
acconsentito a cambij con qualche disparita, a
demolire fortificationi in qualche luoco troppo geloso
o sospetto a Spagnoli, e forse una Citta più, o meno
non haverebbe sturbato la pace.</p>
<p>Per la Lorena ch'è il sesto, et ultimo punto
contentioso Spagnoli havevano accordato a Munster che
fossero restituiti al Duca Carlo tutti li suoi stati,
che quella casa non rilevasse in feudo, nè dalla
Francia come il Ducato di Bar, nè dai tre Vescuvati,
Metz, Tul, e Verdun, onde veniva a ricuperare
una terza parte, e forse manco del perduto. </p>
<p>Adesso per il bene della pace si sarebbe allargata la
mano: nè dico maggior particolari, perchè rissaputi
potriano nocer.</p>
<p>Queste tutte facilità ancorchè grandi per loro
stesse, maggiori tuttavia devon considerarsi in
riguardo del motto più a che consentito havevano già
li Spagnoli: et se Francesi in quel tempo havessero
abbracciato la congiuntura, facevano una pace la più
gloriosa, et avvantaggiosa, che mai più habbi fatto
quella Corona, la quale forse adesso ne presente e
ricconosce per vero quel proverbio, che l'bene non ha
maggior nemico del meglio: ma come si sia queste tutte
sono le facilità grandi, e chi contribuisse facilità
non è dubbio che non voglia concluder.</p>
<p>All'incontro Penneranda non ha mai fatto proposta
alcuna. </p>
<p>Anzi si è sempre dicchiarito altretanto poco
propenso alla pace con Francia quanto inclinatissimo a
quella cogl'Olandesi. </p>
<p>In mano de quali subito arrivato a Munster ripose il
maneggio dal suo canto tra le Corone, levandolo da
quella dei Mediatori, come li 48 articoli conclusi
nelle cose di manco rillievo (risservando tra le
contese i più importanti) non hebbe altra mira, che
d'ingelosire le Provincie come seguì, quando tra di
loro contendevano sopra la tregua, o la pace, sopra li
ministri approvati, e disapprovati, come si è detto a
suo luoco.</p>
<p>Fatta poi la pace con questi non solo Penneranda fece
alcuna proposta con la Francia, ma ritrattò le cose
già accordate a Munster, dicchiarò nullo quel
Congresso, ricusò d'invitare li Mediatori ancorchè
invitati prima dalla Francia, sfuggì d'abbracciare le
proposte ch'io gli feci subito arrivato in Francia
nell'ordine, e nel merito, in questo offerendomi di
ritornar a Brusselles, in quello insinuando diversi
partiti, e quando questi non fossero piacciuti
invitando lui a proponerne degl'altri, che riccusò di
fare, et che fatti si sariano abbracciati, come
appunto seguì, quando riccusato da lui il Congresso
sul confine di Fiandra, lo propose ai Pirenei, che la
Francia subito accordò. </p>
<p>Riccusò d'ubbidire agl'ordini che in questo
proposito egli hebbe di Spagna, quivi replicando, che
per la prigionia dei Prencipi, e per il profitto di
pescare in quel torbido non li haveva essequiti: onde
ne seguì poi la dicchiaratione molto apperta, che
fece D. Luis d'Harvò all'Eccellentissimo Basadona,
che troncò affatto il modo d'ogni dubbitatione,
dicendogli esser stato concluso nel consiglio presente
il Re, che tornasse più conto alla Spagna, che alcuni
pochi (queste sono le precise parole) mal
informati credessero la rottura dei trattati provenire
dalla Spagna, che lasciarsi guidare dagl'artificij di
Mazarini, che in buona lingua voleva dire più tosto
che perder la congiuntura di profittare nel torbido di
Francia, che fu sempre l'unico oggetto delle loro
massime, per abbattere quella gran machina, la quale
per dir il vero non può temere, nè può haver
maggior nemici che li Francesi medesmi. </p>
<p>Massima più volte pratticatasi in Francia, et in
questi tempi più che mai.</p>
<p>Et poichè la penna mi ha portato insensibilmente a
parlar della Francia, dirò due cose sole, una, che
riguarda il presente: l'altra il futuro. </p>
<p>Per il presente certo è che la Francia non può
continouar la guerra: perchè non puonno supplire 80
millioni de Franchi annuali, de quali al presente può
disponer il Re a tutte quelle incombenze, che gl'anni
dietro consonsero 140 millioni compresi 20
millioni che ogn'anno facea il Re di debito con
particolari, il quale debito ascende hora a cento, e
cinquanta millioni. </p>
<p>Debito che a quel grande opulente regno non saria di
momento, se il Re non havesse perduto il credito,
coll'impiegar nella guerra quelle entrate, che prima
erano assignate al pagamento dei pro del sodetto
debito: onde sì come conservando il credito non gli
sariano mancati danari, così havendolo perduto non
trova più un quatrino.</p>
<p>A segno, che se vuole tal volta mille Dopie per
giuocare, (a che la Maestà Sua si mostra per natura
inclinato assai) bisogna, che qualche Signor grande lo
soccorri, perchè le finanze sono sempre affatto
essauste.</p>
<p>L'altro rifflesso, che riguarda il futuro è, che per
l'auttorità la quale ogni giorno più si van
usurpando i Parlamenti corre gran rischio quella
Monarchia di seguitare l'essempio d'Inghilterra. </p>
<p>Questa autorità ha principiato sotto la direzzione
del Cardinal di Richeleu, che se nelle altre massime
è stato un gran Ministro, ha certamente equivocato in
questa di far denaro coll'ampliar il numero de
consiglieri et officiali nei Parlamenti a segno che in
alcuni luoghi, et in alcune Camere sono fin, 200, e
300 dove prima erano 40, o 50, al più; nel
numero ristretto eran tutte persone di qualità, che
per avanzar di posto, e di fortune dipendevano
intieramente dalla Corte, la quale in consequenza
dirigeva i Parlamenti a sua voglia.</p>
<p>Ampliato il numero li Parlamenti si sono popularizati
vendutisi non ai più degni, ma a più richi, che sono
stati li borghesi, et artigiani, i quali
contentandosi di quel lustro, e niente pretendendo
dalla Corte formano una specie di Republica si
sottraono quanto possono dalla Monarchia, et se la
prigionia dei Prencipi ha fomentato il torbido
presente, ha nondimeno divertito il molto maggiore,
perchè Condè era così persuaso di profittare nella
minorità del Re, che seguitato dalla militia per la
buona fortuna che accompagnò le sue precedenti
vitorie, il Re medesmo et la Regina correvano azzardo
di soccombere.</p>
<p>Questo Eccellentissimi Signori è l'ristretto
brevissimo dello stato presente della Francia, et i
pericoli dell'avvennire, che non puonno esser
rimediati, che da un Re fuori di minorità, rissoluto,
et armato.</p>
<p>In questo stato io lasciai quella Corte quando
l'Eccellenze Vostre per loro benignità si compiaquero
di annuire alle mie tante volte reiterate humilissime
instanze di ripatriare, dispensandomi congiontamente
dal ritornare in Aquisgrano per le ragioni che
humilmente rappresentai.</p>
<p>È ben vero, che se questo fosse seguito senza
l'impulso de Spagnoli non haverebbe discontentato la
Francia, come fece: poichè tra due partiti contrarij
quello, che desidera, o promone l'uno, dispiacce
all'altro, come ho ancora detto. </p>
<p>Accrebbero il discontento le circonstanze, poichè
nel tempo medesmo che Penneranda mi negava il ritorno
a Brusselles per prosseguire il trattato, faceva che
la Fuentes qui dicchiarasse sospetto il mio soggiorno
in Francia, da dove io medesmo m'ero offerto
reiteratamente di partire, e ritornar a Brusselles. </p>
<p>Questa forma insidiosa ha pregiudicato a Penneranda
molto più, che a me, che finalmente col mezo
degl'uffitij detta Fuentes ho conseguito quello, che
sommamente desideravo, e che forse mi saria stato per
altro dilongato: seben in effeto quando si fosse
aggiustato il Congresso ai Pirenei m'era affatto
impossibile il potervi andare senza pericolo di restar
inchiodato sopra un hosteria, come per un mese
convenni per i miei mali far a Lione.</p>
<p>Penneranda all'incontro ha convenuto ritornar in
Spagna, senza poter vedere Parigi, ne abboccarsi con
alcun ministro come desiderava, et ha procurato.</p>
<p>Al discontento però della Francia, io m'opposi, in
modo che non solo ho divertite l'espeditioni espresse,
che si volevano fare con rimonstranze: ma insinuate
tutte le confidenze verso i Ministri della Republica
sempre sincera verso quella Corona, e mi consolò di
vederne gl'effetti nell'invito ben distinto fattosi
all'Eccellentissimo Moresini di seguitar la Corte:
dimonstrationi tutte ben dovute al candore di quel
degno Ministro, della Republica, che nelle parti
tutte del splendore, dell'attitudine,
dell'applicatione, merita testimonij ben particolari
della pubblica benevolenza, come io nel mio
particolare conserverò sempre pienissima
l'obbligatione di quanto gli devo.</p>
<p>Partito dalla Corte di Francia, dove in tutte le
parti ho ricevuto testimonij ben distinti d'honore,
stima, e confidenza, considerati, e graditi da me in
solo riguardo dell Eccellenze Vostre, mi tratteni a
Lione qualche giorno per aspettare i pubblici
commandi, e molto più ancora, per liberarmi dalla
defflussione sopravenutami. </p>
<p>Con quelli mi fu permesso di far il viaggio di
Savoia, e Piemonte, senza di che non haverei saputo
come ritornar a Venetia; impeditomi dalla debolezza il
cavalcare, per passar i monti: e dalla peste in
Provenza il viaggio di mare, et per Genova.</p>
<p>Da Lione a Torino mi sono sempre fatto portar in
sedia da sei huomini alternativamente.</p>
<p>Arrivato alla Novalesa, ch'è il primo luoco doppo la
discesa del Moncenis, venne il Governator di Susa ad
invitarmi per nome del Duca di Savoia, e di Madama: et
perchè io l'havevo prima pressentito, mi trovò egli
nel letto, divertendomi sotto questo pretesto
dall'alloggio, che in Susa m'havea preparato.</p>
<p>A Sant'Ambrosio poi fui incontrato dal Maestro di
Cerimonie, il quale con uffitio discretto mi disse per
parte di loro Altezze, che se desideravo passar
incognito, non volevano opporsi al mio maggior
commodo, e desiderio; ma che mi pregavano di voler
esser ricevuto con quei termini d'honore, che
desiderava quella casa di rendermi, et ch'erano ben
dovuti alla Republica.</p>
<p>M'escusai, ringratiando, e rimonstrando insieme, che
non ero in stato di ricever honori mentre non potevo
passar, che dalla sedia al letto, et da questo a
quella, e così mi sbrigai. </p>
<p>Per Turino non passai, ancor che la corte si trovasse
in quel tempo alla campagna. </p>
<p>Alloggiai una sola sera vicino al Pò, dove venne a
visitarmi per nome espresso del Duca il conte di
Camiana, Maggiordomo di Madama.</p>
<p>Mostrò il dispiacere ch'haveano ricevuto quei
Prencipi del mio passaggio incognito, del non haver
potuto render alla Republica nella mia persona quelli
honori, che da tanto tempo in qua desideravano: di
sperar ch'l'mio passaggio fosse un principio per
ripigliar le raffredate confidenze con quella Casa,
che si gloriò sempre d'esser la più divota della
Republica, con altre forme in questo proposito, nelle
quali grandemente si allargò. </p>
<p>Risposi, che come i miei mali, e la Peste di Provenza
m'haveano obbligato a passar incognito, che così la
Republica haveva sempre amato, e stimato quella casa,
la quale non poteva dolersi, che di sè medesma nelle
raffredate confidenze non mai dal canto della
Republica originale. </p>
<p>Mi replicò, ch'era vero, ma che l'Duca presente non
havea parte nelle mal consigliate rissolutioni del
Padre, et io senz'altra replica divertij il discorso:
egli si licenciò, e poi la mattina dell'imbarco mi
mandò giaccio, frutti, et altri rinfreschi per
commodo della barca. </p>
<p>Fu anche a vedermi il Collonel Monti Veronese, che
serve di lungo tempo la casa di Savoia, a segno, che
per il suo valore, e per il nome di buon soldato, che
gode in quelle Armate, essercita hoggidì la carica di
tenente della Cavalleria sotto il Conte di Verna, che
n'è generale. </p>
<p>Questi m'attestò la devotione sua, et della sua
casa, e saria soggetto da farne capitale, quando non
havesse fatto le sue fortune in quel paese, godendo
molti feudi, et entrate donategli da quei Prencipi.</p>
<p>A Casale convenni quasi per forza fermarni una sera,
così perchè il Baron di Mompesat Governatore volse
farmi vedere lo stato di quella Piazza, come perchè
li Ministri del Duca di Mantova erano già commandati,
di rendermi questo honore. </p>
<p>Venne anche a visitarmi il Governatore della
Cittadella Kr. dell'ordine, et uno di
principali Signori Monferini.</p>
<p>Erano nella Piazza 2.000 fanti, tra quali 600
Svizzeri, tutta buona gente, poco o niente di
Cavalleria. </p>
<p>Nella Cittadella milicia poco buona, ma in occasione
di bisogno vi si puonno sempre introdure 2.000
Monferini, che per la lunga guerra, sono tutti brani
soldati, e fedeli: mi parve insomma, che non
desiderassero altro che dannaro, la cui mancanza
aliena grandemente l'animo di quei populi dalla
Francia.</p>
<p>Partito poi da Casale, non mi son più mosso di
Barca, nè giorno, nè notte, et in soli quattro
giorni di ben favorevole viaggio arrivato alla mia
casa con gratia del Signor Dio, al quale devo il
recconoscimento di una particolar protezzione, per
havermi presservato dai molti pericoli, che
s'incontrano in viaggi, et impieghi di questa natura,
et per tanto tempo.</p>
<p>In questo settenio non so se debba dire di legacione,
o di guerra, perchè mi è convenuto sempre combattere
non con armi, ma con ragioni, persuasioni, e
giustificationi, hebbi l'honore quando partij d'esser
favorito dagl'Illustrissimi Signori Giacomo Querini
dell'Eccellentissimo Signor Francesco, e Gio.
Donato Labia dell'Illustrissimo Gio. Francesco, quali
doppo havere veduta la radunanza del Congresso nel
concorso dei Ministri principali delli due partiti, il
primo passò in Francia, e poi in Spagna, per rendersi
più capace con la cognitione degl'interessi di quelle
due gran Monarchie di meglio servire la Patria, come
pure ne ha datto gran saggio, e nell'Eccellentissimo
Collegio, e negl'impieghi militari in Dalmatia, dove
quasi vi ha lasciato la vita, incontrandosi di rado in
un medesmo soggetto attitudine per due quasi contrarij
impieghi, onde Vostre Eccellenze devono farne
capitale. </p>
<p>L'altro et fu il Signor Labia passò da Munster a
mettersi nelle truppe dell'Imperatore per avanzarsi
nella professione delle Armi, in cui trovandosi di
presente impiegato, mediante il commando d'una galera,
le voci ch'io rissento, di sua valorosa, e
disinteressata condotta, e la cognitione, che già ne
tengono l'Eccellenze Vostre, mi levano il modo di
abbondare in altri encomij.</p>
<p>Hanno poi soggiornato meco per lo spacio di cinque
anni e più gl'Illustrissimi Signori Gregorio
Barbarigo, e Pietro Duodo, questo dell'Eccellentissimo
Signor Gerolemo, e quegli dell'Eccellentissimo Signor
Gio. Francesco, soggetti amendue di così alte
conditioni, che posso nominar con titolo di Angeli,
più che di huomini, poichè nelle virtù, e nei
costumi hanno ecceduto le proprietà naturali
dell'età, le quali perciò mi condussero a partecipar
loro sempre la cognitione dei maneggi, nei quali essi
medesmi per il godimento, che ne riceveano, hanno
profittato non solo nella cognitione più essata di
tutti gl'interessi politici, e più recconditi
d'Europa: ma contribuito fattiche più ch'ordinarie
con molto mio sollevo nello scriver, nel tradur
scritture da più lingue, che possedono, senza l'aiuto
dei quali haverei potuto malamente supplire con un
semplice coadiutore, come ho sempre avuto. </p>
<p>Non è stato Ministro a quel Congresso, che non li
habbi conosciuti, et ammirati, e nondimeno per
aquistar maggior perfettione passorno amendue alla
Corte di Francia, repatriando poi coll'Eccellentissimo
Signor Kr. Nani, che ha lasciato tanto gran nome in
quella Corte: l'Illustrissimo Duodo è anche stato in
Allemagna, e le relationi dell'Eccellentissimo Signor
Cavelier Sagredo accrediteranno queste mie altretanto
veridiche, e sincere, gl'effetti delle quali rimetto
alle prove, che fra poche settimane Vostre Eccellenze
haveranno dall'Illustrissimo Barbarigo, e poi a suo
tempo dall'Illustrissimo Duodo ancora, che come porta
il nome del Kr. suo zio, di cui vive gloriosa memoria
in molte Corti, così lo immiterà nelle altre
prerogative.</p>
<p>Ho havuto in questa legatione un secretario, e
tre coadjutori.</p>
<p>Quello fu il Signor Andrea Rosso, per i molti
impieghi essercitati già conosciuto da Vostre
Eccellenze, il quale fu costretto da quel clima tanto
fredo, et humido, contrario alle sue indispositioni di
gotta, di partir, come fece con pubblica permissione
qualche mese doppo.</p>
<p>Li Coadjutori sono stati tre, Condulmer, Donini, e
Ciera, del Condulmer mi sono servito nei soli due anni
primi trattenutosi gl'altri quattro in Amsterdam per
diverse provisioni commandate daVostre Eccellenze,
nelle quali il Signor Dio l'ha favorito, che di tante
navi nolleggiate, di tante provisioni espedite,
nessuna sia andata di male, tutte siano felicemente
capitate. </p>
<p>Ha fatto molti viaggi, ha scorso molti pericoli,
particolarmente nell'imbarco delle milicie per
l'insolenza di queste non meno, che per i pericoli del
mare, nel far le rassegne in staggione d'inverno,
sendo il Texel dieci volte più lontano d'Amsterdam,
di quello che Malamoco sia da Venetia, oltre il
soggiorno in un paese fredissimo, che l'ha stroppiato,
e reso inhabile per tutta sua vita, almeno ai viaggi. </p>
<p>In ordine dei medesmi suoi mali gli permisi di
ripatriare, che fu poi approvato anche da Vostre
Eccellenze quando ero a Brusselles, da dove capitato
qui ha presentato li suoi conti d'un ben grande
maneggio d'un Milione e più, riveduto, e saldato dal
Magistrato sopra i conti per la carità contribuitavi
da quelli Illustrissimi Provo.ri, che spera
d'incontrare anche negl'altri Eccellentissimi
Magistrati sotto la censura de quali devono capitare
in virtù delle leggi per sodisfattione pubblica, e
privata quiete insieme.</p>
<p>Egli ha datto utile in publico per accrescimento di
Monete la somma di ducati 6658: 12: come per la
copia della fede del Magistrato dei tre savij. </p>
<p>All'incontro gli sono stati bonificati talari cento
al mese ch'io gl'assignai da principio per le spese
sue di viver, servitori, et affitto di casa, che
veramente in paese dove tutto è carrissimo confesso
io medesmo esser stato un poco ristretto.</p>
<p>Egli mi ha più volte scritto affinechè allargassi
la mano, ma io son sempre andato portando avvanti,
animandolo a ben servire col riflesso della pubblica
gratitudine, e carità insieme. </p>
<p>Havea posto ne suoi conti li 300 ducati per il
ritorno soliti darsi da Vostra Serenità a quelli del
suo ordine, quando fanno viaggi, come fu appunto
pratticato col Secretario Rosso, e Donini per il
ritorno, ma quel Magistrato conoscendo la convenienza
ha negato di bonificarglieli senza decreto pubblico di
che Vostre Eccellenze sono al presente supplicate.</p>
<p>Il Donini è stato due anni e più, ricchiamato
alla Patria da qualche avvantaggioso incontro,
ch'hebbe per maritarsi a che l'Eccellenze Vostre per
loro benigna carità annuirono. </p>
<p>L'altro è stato il Ciera, che con due altri anni e
più di servitio ha terminato meco il fine della
legatione. </p>
<p>Non amplificherò le fattiche che questi due gioveni
habbino fatto, perchè la qualità dei maneggi,
l'obbligo di corrisponder con tante Corti, l'uso
necessario delle Ciffre, la pontualità dei registri
parlano in lor favore più di quello, ch'io possi
rappresentare. </p>
<p>Dirò questo solo, che hanno havuto il tittolo, e le
fattiche de secretarij, ma il salario di semplici
coadjutori di ducati 8 al mese, che detratte le
molte gravezze restano manco che sette, che se possino
bastare a mantenersi in una Corte in un Congresso, e
massime nel vestire tanto costoso, e tanto ogni giorno
mutabile unica necessaria apparenza per distinguer le
persone alle Corti, lo rimetto alla cognicione
ch'ogn'una dell'Eccellenze Vostre può haverne. </p>
<p>Ogni giustitia vorrebbe che loro fosse somministrato
almeno il salario solito darsi a segretarij: ma Vostre
Eccellenze o con questo, o in altro modo, che parerà
alla loro somma prudenza son certo, che concorreranno
universalmente a qualche testimonio di pubblica
sodisfattione, et di loro sollievo insieme, stante la
cognitione, ch'ogn'uno tiene delle loro ristrette
fortune.</p>
<p>Di me Serenissimo Prencipe non dirò cosa alcuna col
supposito, che l'Eccellentissimo Senato ne habbi già
tutta la conoscenza per l'impiego di 30 anni
continui, che ho servito la patria nelle Corti, dalle
quali ho riportato con l'avvanzamento dell'età
indispositioni, che mi rendono affatto inutile nelle
aggitationi del corpo, come quelle dell'animo sarrano
sempre ossequiose, et obbedienti. </p>
<p>Se il Signor Iddio mi ha favorito di render in questo
tempo qualche servitio grato, et utile alla Patria lo
ricconosco da sua D. Maestà, e humilissimo lo
ringratio per havermi sempre assistito, et inspirato
l'Eccellentissimo Vostre a darmene il modo con la loro
sempre prudente direttione, e benignità. </p>
<p>Se all'incontro hanno conosciuto diffetti, e
mancanze, le supplico di benignamente compatirle, et
escusarle con certezza, che nè siano mai state
suggerite da malitia, nè mai seccondate da mala
volontà, come certo sono state sempre accompagnate da
sincerità, e fede.</p>
<p>Prima ch'io partissi da Parigi il Secretario Liona
donò al Ciera la Collana, che sta a piedi di Vostra
Serenità, supponendo ch'il Conte di Briene havesse
portato a me il presente destinatomi dalla Regina,
come n'hebbe ordine, ma che non puotè essequire per
mancanza di denaro, nessuno volendo per mancanza
del credito del Re, creder alla parola de regij
Ministri.</p>
<p>In ordine a questo mi pregarono di ritardare la mia
partenza qualche giorno. </p>
<p>Ma parendomi il pretesto troppo basso, et indecoroso
per la Patria non meno, che per la mia persona ancora,
me ne scusai, onde il medesmo presente mi fu poi
mandato a Lione come avvisai, mentre stavo qui
attendendo i commandamenti pubblici per ripatriare.</p>
<p>Hora il presente medesmo ch'è una cosa composta di
diversi diamanti sta pure riposto a piedi di Vostra
Serenità, e sotto il beneplacito dell'Eccellentissimo
Senato, il quale se si compiacerà ch'io possi
goderlo, come humillissime lo supplico, servirà non
dirò per sollievo dei dispendij, con quali in questa,
et in ogn'altra occasione son certo di non haver
deffraudato il decoro della Patria per quello che le
mie private fortune hanno potuto contribuire, non
ostante il danno gravissimo delle rimesse, e tratte
per il sconcerto del banco, ma per esser uno dei
testimoni ch'io possa ricever maggiore del pubblico
gradimento, a mio contento non solo, ma per
consolatione, e memoria perpetua nella mia casa.</p>
<p>Et perchè con occasione ch'io feci Kr. di S. Marco
il Borgomastro d'Amsterdam Bacher, che con li suoi
adherenti molto contribuì all'imbarco in quel porto
delle truppe per servitio di Vostra Serenità, non
ostante il divieto delli stati Generali per i loro
pretesi sospetti del traffico con Turchi, et in
consequenza gli mandai una collana per ordine
pubblico: egli all'incontro mi fece dono dei quattro
Tomi della Cosmografia del Blan, la più essata che
fin hora si sia veduta, et che contiene le Carte
generali, e particolari di tutto il Mondo: ho creduto
che questi potessero esser molto proprij per l'uso
della secreta, che se ne trova priva, e per necessaria
instruzzione di quelli, che governano, che senza
cognitione della cosmografia malamente possono
intender le cose de Prencipi esteri, e con difficoltà
ancora quelle del proprio Dominio della Republica. </p>
<p>Le supplico perciò aggradire nella picciolezza del
dono l'ogetto grande che l'accompagna di giovare alla
Patria, et di ordinare, che i sodetti libri siano
conservati per uso della secreta, credutomi non
disconveniente portarsi a piedi di Vostra Serenità il
mondo tutto, che bramarei fosse più in essenza, che
in carte da chi per ubbidire a pubblici commandi lo ha
per lo spacio di 30 anni in gran parte girato.</p></div1></body></text></TEI.2>
