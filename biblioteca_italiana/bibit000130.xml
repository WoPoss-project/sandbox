<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Della vera poetica</title>
      <author>Giovan Pietro Capriano</author>
    </titleStmt>
    <extent>96 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000130</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <author>Capriano, Giovan Pietro</author>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-03-11T00:00:00.000+02:00</date>
      <respStmt>
        <name>Marina Larena</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
  </revisionDesc>
</teiHeader>

<text>
<body>
<div1 type="capitolo"><head>Cap. I.</head>
 <argument><p>—Tutte le cose esser per qualche via imitabili, e che cosa sia imitazione, e divisione di essa e delle arti imitatrici.</p></argument>
<p>Le cose tutte, che o con l'intelletto si comprendono o che cascano sotto a qualchedun de' sensi, sono per qualche via e con qualche mezzo imitabili, queste in quell'essere che il senso ce le appresenta, e quelle, non in quell'essere che veramente sono, ma in quello che le imaginiamo al senso reducibili, come le cose degli angeli, di dèi, di spiriti e dell'anime. E qui imitazione (lasciandone quell'altra di natura nelle cose, con la quale imitando se stesse tendono alla perpetuità) altro non è che una rappresentazione diqualche cosa per apparenza, non del vero, ché l'apparenza del vero imitazione non è, ma del finto e simulato.</p>
<p>Le arti imitatrici, che tali da questa furono nominate, si ponno commodamente in due generi dividere, l'un genere delle nobili e l'altro delle ignobili. Le nobili son quelle sole che sono obietto de' più nobili sensi, di più ampla facultà, et appresso hanno il durabile congionto, quantunque differente, come è la poetica, la pittura, la statuaria, e tutte le altre simili descendendo, per le quali le cose imitiamo. Le ignobili sono tutte quell'altre che sono solamente e semplicemente imitatrici di quelle cose che son obietto del gusto tanto, o veramente de l'odorato o del tatto, et a questo fine si esercitano; ché ancora tutte queste, benché forsi mostrose, si ritrovano e qui si restrigne la lor facultà, o vero ancor che servono a quegli altri doi sensi maggiori, ma non hanno con seco ragione di nobiltà.</p>
<p>Queste furono sempre vili imitazioni ripputate, e non mai avute in prezzo dagli antichi, né Greci, né Romani, che tanto stimarono quest'arti, e questo per più cagioni meritamente. Prima, perché non pare che tali imitazioni siano durabil a rispetto dell'altre; l'altra, perché servono e sottogiacciono a que' tre sensi più vili e più ignobili che abbiamo, o vero, se a quegli altri, più vilmente e con manco dignità; la terza perché sono inettissime a contener ammaestramento alcuno, onde par che più tosto siano a voluttà del corpo che a diletto proprio dell'animo, il che è per l'opposito in quell'altre. </p></div1>
<div1 type="capitolo"><head>Cap. II.</head>
 <argument><p>— La poetica esser la suprema et assoluta, e perché.</p></argument>
<p>Tra tutte le nobili imitazioni o arti imitatrici che dir vogliamo, la poetica è la più eccellente come regina, anzi imperatrice, e la più mirabile. Questa a rispetto di tutte l'altre non solamente è la più perfetta, ma assolutamente è perfettissima. Ella contiene e possiede la facultà e la forza di tutte le altre arti imitatrici, e cosa alcuna non è o intellettuale o sensibile che ella, senza uscir delli soi proprii mezzi, non imiti e rappresenti in tutto et in ciascuna cosa in quella considerabile, come, per essempio, la forma nel leone, il colore, la ferocità, il rugito e l'altre cose tutte, la qual cosa di veruna altra arte non aviene.</p>
<p>È oltra di questo attissima ne l'imitare, perciò che ella usa modi e mezzi efficacissimi, che sono le parole sole verissime, accommodatissime et ottime imitatrici e rappresentatrici delle cose a chi rettamente usar le sa. Avanza tutte le altre di dilettazione, anzi è dilettabilissima sopra tutte, o sia d'affetti tristi o pur d'allegri, sì perché l'omo naturalmente prende grandissimo diletto d'ogni imitazione (e questa, come abbiam detto, è imitazione perfettissima) et appresso riceve ornamenti vari e giocondissimi; come, lasciando per ora molte altre cause potentissime, per aver congionto e per essere vestita del numero del verso a lei propriissimo come la porpora a regi e l'oro a imperatori, dal quale nasce la musica che tanto diletta e può negli animi, la qual cosa come riesca in quest'arte diremo al suo loco.</p>
<p>Per le cose similmente che ella più propriamente e con frutto maggiore prende ad imitare, che sono le azioni umane, ella è utilissima sopra ogni altra, perciò che, fingendo azioni non occorse, o, se pur s'appiglia alle occorse, spargendo qualche seme di verità per acquistarsi maggior fede, variandole e rappresentandole in quel modo che devriano esser occorse e ragionevolmente succedute, e riducendole in idee universali d'azioni e di costumi (ché questa è una delle principali differenze tra l'istorico e 'l poeta), instruisce et ammaestra l'animo e la vita nostra or con questa sorte di azioni et or con quell'altra nella via del vero, bono e del beato vivere, e tanto avanza in questo la moral filosofia, quanto quella ci insegna solamente con precetti nudi et astratti dalla azione e dalla prattica formale, e questa, come instruttrice perfetta et ottima e come vera nutrice et amatrice ardentissima del nostro bene, quasi prendendoci per mano come fanciulli, per via del finto e rappresentato ma perfetto essempio, quale in specchio ci mostra la virtù, guidandoci alla cognizion di quella, e ci dipigne il modo di usarla, rendendoci con immensa dolcezza prudentissimi.</p>
<p>E se qui alcuni dicessero che grandissimi, per l'opposito son quei nocumenti che nascono da quest'arte da chi perversamente l'usa, imitando e rappresentando cose turpi e che da l'onestà si partino, come han fatto molti degli antichi e Greci e Latini, conciò sia che, sì come per l'imitazione delle cose oneste e virtuose l´animo si compone e si nutrisce come anco senteano li Stoici, così per l'imitazione delle inoneste e viziose si infetti e si corrumpa, onde alcuni de' primi filosofi non consenteano che i poeti devessero aver loco nelle città; a questi risponderemo che ciascuna volta il vizio è imitato per contraposto della virtù e per meglio darcela a capire, come le ombre nella pittura per maggior apparenza del rilevo, e che il poeta con sentenze a proposito e con detti accommodati apri e discopra il suo bon consiglio, avertendoci quello sia da schivare e quello da seguirsi, come far sogliono tutti gli eggregi poeti, questo non è in parte alcuna biasimevole, anzi laudabile et utilissimo. Come se parimente un preclaro dialettico insegnando proponesse l'una e l'altra via del discorrere, la vera e la falsa, non perché, s'avesse a usar la falsa, ma per più evidente cognizion della vera e per saperla anco fuggire, conoscendola per il suo contrario, e bisognando diffendersi da chi usar la volesse; ché invero non giudico che un contrario perfettamente si conosca senza la cognizione de l'altro.</p>
<p>E passando più oltre diremo che questo istesso inconveniente si potrebbe dir che intravenesse in ogni sorte di beni, eccetto che nei beni della virtù, come ancora diceva Aristotele (e bene) diffendendo la rettorica, e come è la sanità, la fortezza, la medicina, l'arte o vero l'essercizio militare e simili, e più in quelli che a noi sono utilissimi, conciò sia che giovino assai se saran ben usati e molto danno ci apportino per il contrario.</p>
<p>A quegli altri poi che biasimano quest'arte e questa facultà per quest'altra ragion solamente, perché molti tra' poeti hanno imitate cose assai lascive et inoneste senza quel fine e quel proposito o consiglio che detto abbiamo, si risponderà che a me pare che non altramente facciano costoro che se vituperassero la lira d'Orfeo o d'Apolline perché ella fusse adoprata od archeggiata da un inetto lirico, o veramente dannassero la medicina, arte tanto salubre alla vita umana, perché un scelerato medico avelenasse gli infermi.</p>
<p>Dalle quai cose tutte, si comprende quale e quanta sia la nobiltà e, per così dire, la illustrezza di quest'arte. Anzi, di qui più manifestamente si vede quanto di gran spazio et alto sia superiore ad ogni altra arte non tanto imitatrice quanto mecanica o di quelle che per essere lor proprio, a chi ben se ne prevale, rendere e far l'animo nostro libero, furno dette liberali, ché ella, come un amplissimo oceano di tutti i fiumi, è stata quasi prima produttrice di tutte le arti e scienzie e quelle in sé tutte contiene quale bellissima e vaghissima donna nel lembo diversissimi fiori, come ben anco affermò Plutarco preclarissimo e moralissimo scrittore. E qual approbato autore di qualunche scienzia od arte non ha addotto Omero in comprobazione de' soi detti? Riccordami udir Galeno tra gli altri, autore gravissimo e prestantissimo, esaltarlo nell'arte della medicina sopra ad ogni altro medico, e Platone divinissimo filosofo addurlo nelle più gravi sentenze.</p>
<p>Ma quello che oltra tutte le altre mirabili qualità ce la rende speciosissima e gratissima, è che ella, imitando le cose tutte compiutamente col mezzo solo delle parole regolate, come abbiamo detto, è accommodata et atta a rappresentarcele e pascer l'intelletto con quale più ci è a grado delli doi sensi nobili parimente, del veder dico e de l'audito, con questo facendosi da altri leggere o recitar l'imitazione et il poema, e con l'altro leggendolo per mezzo de l'occhio da noi istessi, la qual cosa è peculiare di quest'arte sola tra tutte le altre arti imitatrici.</p>
<p>Però giudiciosissimamente considerando queste cose tutte intorno alla poetica imitazione quegli antichi Romani, e comprendendo appresso alla fruttuosissima utilità de quanto studio e di quante fatiche ella fusse piena innanzi che fusse ridotta a perfezione eccellente, e quanto rara voce fusse quella d'un vero poeta e preclaro, iudicarono gli artefici di lei et i poeti, degni al paro degli invittissimi imperatori e conservatori della patria e de l'imperio, della corona e laurea triumfale essere degnissimi.</p></div1>
<div1 type="capitolo"><head>Cap.III.</head>
<argument><p>— Divisione de' poeti e di poetica, cioè in naturale e morale.</p></argument>
<p>Ma perciò che cosa alcuna non è tra le create la quale o in tutto o in parte non sia stata ritratta e dipinta da' poeti, se ben miriamo, o sia propria dell'intelletto o pur ancor de' sensi, potremo ragionevolmente et accommodatamente tutti li poeti in due generi altresì principalmente dividere: l'un genere di quelli che hanno dipinte et imitate le cose naturali con fizioni, adombrandole et invelandole di apparenzie e di accidenti sensibili (intendendo naturali tutte quelle che sono dalle morali separate e diverse, rinchiudendo ancor dentro le invisibili et eterne); l'altro di quelli li quali hanno imitate e rappresentate le morali et appertenenti solamente alle azioni et operazioni umane et al morale ammaestramento et uso della vita.</p>
<p>Quelli che han favoleggiato delle cose di natura sono stati omini sapientissimi et in quelle consumatissimi, li quali con l'ale dell'intelletto alzandosi come aquile, andavano filosofando intorno alle nature, alle cause et agli effetti delle cose; e, conosciute che le aveano, o come ociosi e lussurianti nelle lor altissime cognizioni, o pur per riponere gli alti misteri di lei (la quale veramente non gode di essere a tutti e massime alli profani propalata o, per dir quasi meglio, prostituita), in speciosissimo tabernacolo, come Alessandro l'opera sacra di Omero nel gioioso scrigno di Dario, cominciarono a vestirle di velami e di fizioni e forme varie et umane per il più, in quel modo che veggiamo alcuni cose fisice, altri astrologice e teologice, et altri d'altre sorti, e con mirabil ingegno imitandole e dipingendole, esprimere le potenze e gli effetti loro in versi; essendo il verso di natura, oltra alla dilettazion che seco apporta, atto a ricevere maggiore e più misteriosa maestà di parole che la semplice e sciolta orazione, e convenientissimo a quelli alti sogetti. Onde ne nacque e fu trovata ancor poscia col tempo e così pian piano una elocuzione propria e conveniente, piena di modi leggiadri et esquisiti e con grandissimo diletto admirabili, differente da ogni altro dire.</p>
<p>Da queste tali fizioni furono detti “poeti”, cioè fittori e produttori, ché fizione non par altro che sia che una imaginaria invenzione o commentazione di qualche una cosa che tale a punto non si sappia già mai essere stata o avenuta, massime a cotal proposito. E “sacri”, perché i primi soleano coprire sotto a questi velami misteri veramente santissimi e cose teologice e divine, della qual cosa ne rendon vero segno gli antichissimi fragmenti d'Orfeo e, se ben mi riccordo o non mente l'inscritto, ancor di Lino, li quali mal grado degli iniquissimi tempi si ritrovano, quantunche col successo del tempo degenerassero i poeti in cose manco eccelse e manco divine, e fin a tanto che <add resp="ed">la poesia</add>, lasciati i primi e gloriosi principi e da quelli impiissimamente allontanata, fu tratta a l'uso di cose indegne e fuor del suo decoro. E <emph>vati</emph> ancor dimandati, perché le lor sentenze parea che avessero natura di oracolo e di divinazione.</p>
<p>Dalle quali fizioni nascono poi quelle cose maravigliose e quei miracoli tanto dilettevoli che molte volte nei poeti tutti, ma specialmente in questa sorte de poeti, leggiamo; e la qual cosa per altro non aviene che per la unione di quelle potenze naturali con quelle forme et accidenti sensibili che detto abbiamo a lor accommodate; ché essendo queste cose insieme congionte e non apparendo al senso altro che quelle estrinseche forme, par cosa maravigliosa e nova che facciano quegli effetti stupendi che son però propri di quelle potenze unite che sotto di sé contengono. E così di qui, cioè da questi nascimenti e da questi tali progressi, manifestamente si vede quante parti essenziali principalmente si ricerchino in un perfetto poeta o in un poema, che sono tre in numero: la fizione, l'imitazione e 'l verso, intendendo ancor nel verso la elocuzione poetica, quantunche Marco Tullio, forsi poco consideratamente, par che si contenti del verso solamente. E però giustissimamente Aristotele giudicò Empedocle, che senza fizione alcuna scrisse in versi cose fisice e naturali, sì come ancora appresso di noi Lucrezio, non essere meritamente da esser detto poeta in altro che forsi in qualche parte della elocuzion delle parole e nel verso. E benché questi tali in qualche cosa finghino, questa non è però perfetta et assoluta fizione, conciò sia che ella debba essere diffusa universalmente per tutto il poema come anima di quello et abbracciarlo tutto da principio al fine, perciò che altramente facendo il poeta non viene ad essere punto dissimile da un pittore (pigliando noi ad ora l'essempio dalla imitazione d'un sol corpo) che in loco d'una figura perfetta equalmente a ragion colorata, ne colorasse solamente il capo, le braccia, le coscie sole, e l'altre parti no, o d'un statuario che ad un pezzo di marmo desse parte dissegno di figura interpostamente e parte no.</p>
<p>E quel che è detto di costoro quanto alla fizione, parimente si può dire della imitazione di Lucano che scrisse in versi istoricamente la guerra di Tessaglia tra Pompeio e Cesare, e d'altri di simile sorte. E similmente appare che fabula cosa altra non è che una finta compaginazione e composizione, o struttura che ci piaccia di chiamarla, di qualche atti o uno o più.</p>
<p>Intorno a questa sorte di poesia non versa alcuna arte, massime della data sin qui dagli ottimi maestri di poetica e che veramente si possa chiamar arte o ridur in compendio invariabile d'arte e de precetti, salvo che nella elocuzione la quale ha ella commune con la poesia morale; e questo principalmente perché ella non ha né longhezza né brevità determinata, né si contiene nei termini della verisimilitudine, che sono due basi della morale. Anzi, tanto si parte da ogni verisimile, così naturale come artificiale e più considerando gli effetti fatti da quelle forme, e tanto si estende in grandezza o si restrigne in brevità, quanto patisce e ricerca il misterio e la natura della cosa e della materia nascosta, onde alcune di queste ne veggiamo brevissime et alcune longhissime tra sé et insieme comparandole. E per dir questa cosa assai più brevemente, ogni fabula per la quale ogni cosa appare et un'altra sotto vi s'intende, non riceve arte alcuna della già mostrata dagli antichi; e questo sia da noi, tra gli altri Greci e Latini o d'altre lingue ch'hanno di questa tal cosa scritto o ragionato, forsi non falsa o vero inutilmente, anzi più presto verace et utilmente detto, e riesca, come face lontana a' naviganti, a chiaro viaggio e guida degli oscurissimi, confusi discorsi e traviati che per l'adietro premeano le menti e gli animi di tutti quelli che verso agli ellevati et amenissimi chiostri delle muse, e con sete onorata di gloria verso d'Elicona, alli dolcissimi e liquidissimi fonti s'inviavano.</p>
<p>Gli altri che hanno imitate cose morali et appertenenti alle azioni umane, sono stati omini non solo sapientissimi, ma ancora d'una vivace bontade fecondissimi, li quali, vedendo che l'imitazione delle cose di natura solamente era pochissimo e non molto proficua et utile alla rettitudine della vita nostra et agli animi, sì per la oscurità di lei, conciò sia che né anche per quella via così invelata e così cieca sia facile ad alzarsi et ascendere alla cognizione dell'altissima prima cagione, come per non esserci necessaria non imitando costumi principalmente né azioni di moralità, né avere mai apportato danno agli animi il non aver saputo per qual causa il smiraldo o queste gemme sian verdi et il safiro o quell'altre di color sereno, o per qual modo e per quai segni s'abbassi e si rinnalzi il sole, ma sì ben l'aver trappassato inumanamente i segni di ragione e di virtù, giudicarono essere molto più prestante imitazion poetica quella che oltre al diletto potesse apportar giovamento et utile grandissimo alla vita nostra et alla pia e verace via del vivere. Laonde cominciarono ad imitar le umane azioni e di pace e di guerra, e così geste in mare come in terra, et ad imitazion vera d'Iddio ottimo massimo congiongere l'utile col dilettevole, il quale in parte alcuna delle cose create non si vede aver mai disgiunta e separata l'utilità dalla dilettazione né questa da quell'altra. E così, secondo li vari instinti e le varie inclinazioni di ciescuno, chi una sorte di azioni e chi l'altra tolsero ad imitare, stimandosi per questa via di poesia molto più facilmente, per la dilettazion mirabile che ella naturalmente porge, che per qualunque altra poter agli animi rudi et efferi persuader e far capire la loro utilità anzi essere a questo effetto necessaria, espurgandoli dagli affetti nocivi, eccedenti et immoderati (nel che consiste la nostra e commune tranquillità) con la ragione, e per via dell'essempio incitandoci et invitandoci alla virtù, li soi effetti dimostrandoci e dipingendoci con facundia soavissima; e per l'opposito con quella istessa via facendoci aborrir il vizio e le lor cause et insegnandoci a moderarsi, onde dopo varie e diverse mutazioni ne nacquero le comedie, le tragedie e le dette da' Greci epopeie che noi chiamiamo poesie eroiche, in quelle forme che si vede, come principali imitazioni appertenenti a diversi stati e condizioni della nostra vita.</p>
<p>Gli altri poeti tutti di cose morali che hanno scritto sin qui, non possono per tanto né sono giuridicamente da esser detti poeti perfetti, né assolutamente, fuor che della elocuzione forsi delle parole e del verso (come di sopra ancor, parlando de' poeti naturali, fu detto di Empedocle, di Lucrezio e di Lucano); ma sì ben per participazione, conciò sia che fingon in qualche modo o in qualche parte e similmente in qualche parte imitano, ma queste cose non fanno compiuta et assolutamente e di perfezione che contenga il tutto come fanno quelli altri. Perciò che ufficio del poeta semplicemente parlando è in tutto e sempre fingere et imitare in versi, onde chi più usan o usaranno la fizione e l'imitazione nelle lor composizioni et il verso più accommodato e di elocuzione exquisito, sono o saranno più poeti di quelli che le usaranno o ver le usan meno; e quelli che imitano azioni intiere di misurata grandezza, come eggregiamente insegna Aristotele nel libro che egli scrisse di questa facultà, e come fanno comici, traggici et eroici, sono più perfetti di quelli che imitano queste cose se non in parte, come elegiaci, eglogici o simili.</p>
<p>Ma perciò che raro o forsi non mai si fanno azioni dagli omini che in qualche parte non declinino da quel ragionevole che se gli ricerca per ridurle al fine destinato, o bono o non bono che egli si sia, essendo cosa umana l'ingannarsi e più nelle cose proprie, cominciarono i poeti a fingere azioni di tutte le sorti dette da se stessi, et imitarle volendo dar idee de' costumi e norme di essempi infallibili. E così in tre modi vennero questi ad imitare la natura principalmente; prima, fingendo e producendo azioni finte ad imitazion di essa che continuamente di vere ne produce; secondariamente, producendole e formandole ben proporzionate e regolate da l'arte e nel tutto e nelle parti e nell'uno verso dell'altro, a similitudine d'un corpo ben composto di materia semplice e di una sola forma propria e conveniente, quasi a guisa della fabrica umana; ultimamente, rappresentandole al senso in quell'essere che sogliono presentarsi e sono presentate dalla natura, et in eccellenza, come i veri e sommi pittori e statuari, specialmente inducendo le persone introdotte a parlar negoziando; la quale imitazione ultima par che sia quella dalla quale i poeti furono chiamati imitatori, il che ancora si trova esser confermato da Platone.</p>
<p>Onde si vede e si discerne che questi soli, più propriamente che li naturali, son detti poeti, cioè creatori et autori, perciò che costoro (come detto abbiamo) di niente o nulla creano le azioni, e quegli altri pigliano le materie preparate dalla istessa natura.</p>
<p>E similmente ancor appare a chi ben considera che in quattro cose precipuamente sono differenti dall'istorico. La prima è che l'istorico riferisce o descrive per obliqua narrazione senza imitazione, e questi imita; onde Tito Livio par che tanto diletti tra le altre cose per questa cagione, perché egli spesso partendosi dal proprio e vero ufficio dell'istorico, interpone giocondissime imitazioni, della qual cosa poi si parlerà più a tempo. La seconda, che quel s'appiglia ad azioni e cose fatte come sono state fatte et occorse a punto, e questi a cose finte come, secondo la ragione del negozio, occorse e fatte essere devriano. La terza, che l'istorico può abbracciar più cose e dissimili in un tempo, che tendano a diversi fini, e questi no. L'ultima, che l'uno in prosaica orazione e l'altro in versi; ché in vero a me non pare molto lontano un che si ponga a scrivere una istoria in versi, da colui che aggiognea condimento ai cardi fuor della lor propria natura.</p>
<p>Et oltra di questo si vede che li veri poeti debbono di nulla fingere la lor poesia, e che è ufficio veramente proprio di poeta ingenuo fingerla di cose le quali siano a instituzion degli animi, della vita e de' costumi, a fine d'insegnarci la forma del ben vivere e la virtù et il modo di reggersi nelle azioni, avendo riguardo alle cause e considerando e lochi e persone e tempi, qualità e quantità delle cose, e prevedendo i fini; et oltre ciò imitarla e rappresentarla in versi con modi di dire figurati et esquisiti secondo la sorte del poema. E chi altramente fa secondo il più et il manco, più e manco si scosta dall'ufficio di bono e pio poeta. E parimente che una vera e compiuta o assoluta poesia non deve essere fizione di un atto solo, come le elegie e le egloghe, ché queste sono un atto di canto pastorale, e quelle un atto di pianto, di lamento o simili, perché così vien ad essere il poeta come un pittore che dipinga se non una mano o d'un statuario che scolpisca se non un braccio o altra parte o membro di tutto un corpo, e derivar non ne può integro ammaestramento; o vero ancor di più atti, ma discontinui e non coerenti, ché a questo modo (riguardando alla perfezione della composizione) la cosa vien ad essere disunita e così imperfetta e ridiculosa. Ma deve essere fizione di più atti subsequenti e dependenti immediatamente, continuata et effettivamente un da l'altro con bell'ordine, da un principio fin al proprio fine, talmente che ne risulti una azione che è una disposizione de più atti e quasi un corpo di più membri integro e perfetto e con artificiosa ragion proporzionato, di longhezza facilmente considerabile et apprensibile, e che quasi in un tempo la mente e la memoria abbraccino e vegghino tutte le parti tra sé corrispondenti.</p>
<p>Ma infiniti poeti, così greci come latini e d'altre lingue ancora, non considerando queste cose con diligenza, hanno meschiato, come imperiti architetti un composito d'architettura, l'un genere con l'altro di poesia inordinatamente, e l'una sorte di poemi e di materie con l'altra fuor di proposito e senza il giudicio de l'arte, onde ne son poi trascritte e di continuo ne nascono tante specie di poemi giribizzose e mostrose, anzi quasi portentose, le quali sono laudate da chi non sa, come dal volgo le pitture senza dissegno, per qualche altra vaghezza, essendo il giudicio de' poemi cosa da rarissimi, salsi e sanissimi gusti e poco men più raro dono che ´l poetare.</p>
<p>Da questo fonte e per questo introito n'è avenuto che ´l mondo se n'è entrato e posto in labirinto quasi inestricabile intorno alli precetti di quest'arte, e sono state dette cose, al parer mio, inettissime di questa materia da uomini preclari e per altro segnalatissimi e dottissimi, li quali, fondati su le non ben né esattamente considerate composizioni de' poeti, si sono immersi in profundissimi errori, non oggi tanto ma già molti secoli. E quantunche paia che vivino que' tali poemi mal intesi per un tempo, parte per il poco giudicio che, universalmente parlando, se ne ha, parte per aver forse in sé qualche particella o qualità tollerabile, e parte per esser il verso e la novità tanto amici a l'omo, nondimeno però presto et in breve oscuri e quasi incogniti se ne restano.</p>
<p>Le quai cose tutte acutissimamente vedendo Orazio lippo e maturamente discorrendo, diede principio alla <title>Poetica</title> con la ingeniosissima proposizion del mostro di pittura; ché in vero sono due arti la poetica e la pittura tra sé simigliantissime, il che chiaramente si comprende ponendo che Virgilio et Appelle imitino la <title>Aeneide</title>, a tal che l'una pittura di parole e l'altra poesia di colori non inettamente dir si può. E benché ancor (quanto a quello che abbiamo detto della meschianza de' poemi) non si disdica, anzi apporti ornamento grandissimo alle volte, ma a loco e tempo, l'inestare e l'intessere nelle azioni e poemi morali alcuna delle favole naturali, come in una ghirlanda di rose qualche altra vaga sorte di fiori, pur che talmente e con tal modo siano collocate che parino nasciute a quel proposito né generino varietà saziabile.</p>
<p>Dietro a questi due principali generi de poeti naturali e morali, con tutti gli altri che sotto loro per qualche ragione si contengono, vengono poi quasi una turba infinita (come ben disse Marziale Bilbilico) de versificatori bassi et inettissimi, o per meglio dire metrici semplicissimi, d'ogni arte spogliati, indegnissimi di tanto nome e così chiaro, gli quali privi e vedovi o più presto incapaci di quegli alti e venerandi sensi che a poeta si convengono, nudissimi di vaghe espressioni, vanno serpendo per terra vilissimamente, non conoscendo né manco comprendendo che ´l numero del verso non si devria applicar se non a cose notabili, alme et eccelse, e che deve il poema esser admirabile, di rara, suprema et esquisitissima invenzione ancor nel suo genere, e non d'invenzione commune o mediocre, e di tali qualità più che ogni altro scritto, che piaccia a tutti sempre et in qualunche cosa; di elocuzione dilettevolissima parimente, ché senza quella il poema vien ad essere incolto, quasi inerme et inornato; et oltra di ciò, che a questo così nobil studio, cognizione e perizia universale si ricerca di tutte le arti e scienzie più che mediocre, giudiciosissima e grandissima esperienza, osservazione delle cose, massime delle azioni umane. Perciò che da queste il vero e ben poeta forma et ordisce il filo della imitazione, de' costumi e degli affetti degli omini, e similmente a pieno di quella parte di filosofia che morale si chiama. Per le quali cause li putti sono sempre stati reputati incapacissimi delle ragioni di quest'arte, conciò sia che essi non abbiano ancora esperienza delle azioni nella imitazion delle quali ella consiste, e tutti coloro similmente che sogliano chiamarsi poco prattici.</p>
<p>Ma — che è cosa degna di più aperto riso et insieme di vituperazione — vedesi che non sanno questi tali in quelle lor composisioni, dirò io, fantastiche, determinatamente ciò che intendino di dire né qual certo e circonscritto soggetto prendino ad esprimere, col quale tutte le parti concordino e siano con proporzione ordinate, benché forsi con altro modo più raccolto e succinto che nelle azioni.</p>
<p>Il che aviene (sì com'io giudico) perché e' non conoscono, più di quel che ancor capiscano, le altre cose importanti; ché non tanto i poemi maggiori, come sono comedie, tragedie et epopeie o simili, vogliono essere di un soggetto solo et unico, ma con diligente considerazione variato tra sé, in nulla contrariante e ben coerente, ma ancora gli altri poemi minori, siano di qual sorte si voglia, se pur voglion godersi di quel nome, a tal che in loro si vegga rilucere una certa detta da' Greci “economia” che in quegli altri più propriamente vien detta “simmetria”, la qual è una concordemente e corrispondentemente ordinata e ben compaginata union delle parti tra sé in un tutto et in un corpo, come di sopra dicemmo, o del tutto con le parti e delle parti con il tutto; la quale unità pura, semplice e formosissima come si consideri, fia ragionamento d'altro tempo.</p>
<p>Ma se costoro s'avedessero quanto difficilmente si ritrovino e concorrino in un poeta quelli quattro essenzialissimi elementi, delli quali se un ve ne manca, gli altri poco ci giovano, e che sono di tanta e così grave importanza, cioè <emph>natura</emph> e facile inclinazione ad ordire e dipingere poeticamente quelle cose che con altezza nella mente abbiamo concepute; <emph>dottrina</emph> e cognizione universale et amplissima, senza la quale resta la natura come un fiume senza fonte, essendo che il più proprio subietto della poetica, sì come dimostrato si è, siano le umane azioni alle quali (in quest'arte parlando) si sottopongono tutte le cose che far o ragionar si possono; <emph>furore</emph> non insano ma sublime e sacro, il quale, sì come a ciò acconsente ancor Platone, nasce dalla fervente et ellevata considerazion delle cose et è differente dalla natura, ché quella sempre sta e questo non sempre ci commove o ci inspira, ma quando col pensier acceso et innalzato lo provochiamo, a guisa d'un torrente che si gonfi, e come par che si legga che aveniva alle sibille; et <emph>arte</emph>, la quale, non partendosi dai vestigi di natura, quasi cieco dalla guida, chiarissima però e certissima via ci dimostra; non così facilmente ardiriano di puorsi a scrivere, pur lasciando costoro, li quali senza ragione si esercitano e, sterilissimamente scrivendo, sono aborriti dalle muse come non degni del commercio loro e discesi dalle figliole arroganti di Pierio.</p>
<p>E rientrando al nostro primo proposito, le comedie tolsero ad imitare le azioni private e d'omini di basso stato in quella parte che son ridicolose, cioè che qualche sinistro effetto nasce per ignoranza o per imprudenza degli agenti, o vero qualche incommodo o disturbo che facilmente si fosse potuto schivare e che con facilità similmente con l'occhio della prudenzia corregger si possa, ma non per scelerità, e che questo sia tenuto d'importanza maggiore che non è per poco giudicio, et insomma sia un certo vizio commesso senza il consenso rissentito di chi lo fa, né v'intravenga inconvenienti di momento grave, come ferite o morte.</p>
<p>Le tragedie, per l'opposito, presero ad imitare azioni di persone illustri, ma che queste cose principalmente non appartenessero a publico danno o utile, e dimostrar quali e quanti inconvenienti per il lusso e per non sapersi reggere con prudenza e virtù, nascano in costoro, e come per la lor cecità l'un uccide l'altro ancor del proprio sangue. L'epopeia più propriamente tolse ad imitar fatti gloriosi di pace o di guerra, di terra o mare, d'omini e per sangue e per virtute illustrissimi, appertenenti ad utile di molti popoli e di molte nazioni, e dalli quali valorosissimamente ne abbino riportato gloria infinita a utile d'altrui. Et ad imitare presero queste tre sorti di azioni più che altro per essere congiontissime con il continuo uso della vita, di simili occasioni (a chi ben mira) più frequentemente intravenire, et in una parte di loro molto amaro consistere inimico contrario alla quieta tranquillità del nostro vivere, se non sono moderate e governate con ragione, e ne l'altra, oltre il resto, tanto onore e tanta utilità, e così conseguentemente più utile e necessario l'ammaestramento di quelle. </p></div1>
<div1 type="capitolo"><head>Cap. IIII.</head>
<argument><p>— Tra le morali l'epopeia, cioè l'eroica, esser la più prestante e meglior, contra Aristotele.</p></argument>
<p>Di tutte le altre sorti di poemi, perciò che a rispetto di questi trei sono di molte cose diffettuosi e come li parti manchi et abortivi a rispetto ad un perfetto parto, non è consiglio nostro di parlarne.</p>
<p>Or di questi tre principali l'epopeia, cioè l'eroica, è la suprema in tutto. Le altre due, la comedia e la tragedia, lasciando da parte la spesa de l'apparato et il requisito della scena e degli istrioni, che si ponno dir quasi servitù et aggravamento o ver impaccio a questi poemi in comparazione dell'epopeia, conciò sia che queste cose siano lor proprie e niuna comedia o tragedia si trovi mai composta per sé sola in altra forma che accommodata alla azione de' gesti, a me pareno di gran longa inferiori e, come dico, molto più operose.</p>
<p>Della comedia non si è mai dubbitato per la bassezza del soggetto, ma sì ben della tragedia. Anzi, Aristotele dicea la tragedia essere megliore imitazion dell'epopeia, la qual cosa mai a me non piacque, e Platone istesso era manifestamente di contraria parte.</p>
<p>Giudicava Aristotele che il gesto istrionico, la scena, l'apparato e la musica non fussero cose o parti necessarie della tragedia, ma che potesse la tragedia mostrar la sua forza vera mediante il leggerla solamente, come la epopeia e l'eroico. Et in questi termini soli ancor diceva quella avanzar la epopeia per più ragioni. Ma se vogliam considerar, noi trovaremo esser forsi a l'opposito quasi per simili ragioni a quelle per le quali abbiamo mostrato di sopra l'imitazione poetica avanzar tutte le altre arti imitatrici. Perciò che la epopeia ha il verso eroico e stabile più che la tragedia e più grave, essendo narrativa; imita azioni illustri, anzi illustrissime, che è più; è più dilettabile per la varietà che naturalmente riceve, il che non ha la tragedia. E se vogliamo pur ancor dire che la scena, lo apparato e gli istrioni e la musica non siano aggravamenti, ma anzi siano parti necessarie della tragedia contra alla oppenione d'Aristotele, trovaremo che né anche in queste la epopeia giace inferiore, conciò sia che, sì come questa ha la scena di marmo o d'altra materia rappresentata per il loco dove si finge essere occorso il caso tragico, che similmente l'epopeia rappresenta i lochi dell'azione e li fa veder con le parole, che è cosa più poetica. Et il simile de' gesti degli agenti e della vaghezza de apparati intervenienti, e che nella epopeia non solo la semplice varietà, ma la varietà utilissima dell'ammaestramento che se ne prenda, come veggiamo in Omero e Virgilio, massime essendo atta a contener idee di perfezion compiuta et assoluta; oltra quello che ella ha commune con la tragedia per via delle timorose e compassionevoli rappresentazioni et imitazioni in versi, al paro di quell'altra corrisponde alla musica, anzi l'avanza perciò che meglior consonanza né più grata agli animi trovar si può che la cognizione e l'imparare. Né mi par che a questo facciano violenzia le ragioni d'Aristotele, che la tragedia la quale contiene una azione occorsa in un dì naturale o alquanto più, come ancor la comedia, sia nello appiacer più efficace che la epopeia perché ella sempre operando tende al suo fine senza interporre tempo di mezzo, che a questo modo persevera senza intercalare a mantenerci nell'appiacer fin al fine; il che non è nella epopeia la qual, abbracciando il tempo de più anni, vien ad essere e riuscire men colletta e men piacevole.</p>
<p>Perché questa ragion tale varrebbe quando non si potesse
 legger l'Odissea o l'<title>Eneide</title> in minor spazio di tempo
 di quello che stesse vagabondo Ulisse o almen da poi che partì
 da Calipso, o vero di quel che andasse errabundo Enea dopo che ruppe
 in naufragio là in Sicilia, il che voler affermare è
 cosa ridicola. E manco ci offende quell'altra ragione, che l'epopeia
 sia quanto alla unità non così al tutto al tutto
 perfettamente una come è la tragedia, perché questa
 istessa imperfezione si può parimente veder nella istessa
 tragedia; e questo si può dire di tutte quelle cose che de
 parti constano e massime de corpi mistici, come son queste azioni
 delle quali parliamo, conciò sia che sì come l'epopeia
 consta di più soggetti spaventevoli e misericordiosi o pieni
 di compassione, connessi e dependenti l'un da l'altro con colorate
 cause verisimili o necessarie fin al fine, et atti facilmente ad
 essere ridotti in forma tragica teatrale, così ancor la
 tragedia consti di più atti e diversi che tendon però
 ad un istesso fine e de' quali si potrebbeno estraere e far minor
 poemi et in sua ragion perfetti, come sarebbe una elegia di un
 lamento, una ode di una laude, o qualche altra composizione di
 qualche altra parte. Ma in che modo si abbia da considerar e
 constituir (come di sopra dicemmo) questa unità in ciascuna
 sorte di poemi, fia discorso d'altro tempo e d'altro loco, sì
 che quanto a questo a me non pare esser altra differenza tra
 l'epopeia e la tragedia di quello che sia tra una donna bella e
 grave, di grandezza e di grossezza proporzionata, non però
 smisurata ma che ecceda le altre di commune statura, et un'altra
 concinna et elegante, cioè in grandezza et in grossezza
 respettivamente inferiore, e non senza gravità, pur non di
 sotto alla misura della statura commune. Onde porgendo ancora in
 tutto quello istesso piacer che porge la tragedia et altro appiacer
 ancor (come abbiam toccato un'altra volta) et avendo tutte le altre
 parti communi con la tragedia, come esso Aristotele ancor afferma e
 concede trattando di questa facultà e parlando della
 imitazione eroica, resta di dire quello che è di nostra
 intenzione in questo libro sin qui e di conchiudere che ella sia
 superiore ad ogni altra e che di lei si possa dir quell'istesso che
 dicemmo de l'arte poetica a rispetto de l'altre arti imitatrici
 tutte, cioè che ella sia (come dir si suole) un tutto
 continente, e sia abile ad abbracciar et abbracci tutte le altre
 sorti di poesie, e che similmente in lei si truovi e da lei dipenda
 tutta l'arte delle cose poetice, e da questa si prendi il metro e la
 norma di ciescuna delle altre; a tal che affermar si può,
 ognuno che questa perfettamente conosca et abbia mediocre natura et
 appresso mediocre giudicio di poeta, poter facilmente cavar tutte le
 altre arti di poesia. </p></div1><div1 type="capitolo"><head>Cap. V.</head>
<argument><p>— Discorso o vero giudicio qual fosse maggiore Omero o vero Virgilio e perché, e se ora è tanto necessaria la lingua greca.</p></argument>
<p>In questa, per tanti secoli e fra tanti migliaia d'anni, tra tanti ingegni che hanno scrivendo poetato, di qualunche lingua, provinzia o loco e nazione de l'universo mondo, sono stati due solamente, un Greco et un Latino, che veramente abbiano, come due canori cigni, in tutto merito nome di poeta, alli quali di pari concordia del cielo e delle muse fu dato in special sorte, come nella pittura al magno Appelle e nella statuaria a Prassitele, di dimostrar quanta eccellenzia e quanta divinità fusse in quest'arte.</p>
<p>L'un fu Omero il quale è quasi adorato da Platone e con stupore admirato da Aristotele, due miracolosi e sopraumani ingegni.</p>
<p>L'altro fu il gran Virgilio, emulo in tutto di Omero, o diciam pur maggiore, al quale le muse istesse fanno riverenza e se le inclinano, e per la lingua solo del quale sono memorabili e gloriosi Orfeo e Lino et altri per innanzi tenuti gloriosissimi. Omero, imitò e mirabilmente dipinse l'eccidio di Troia e gli errori di Ulisse, fingendo la roina di Troia essere avenuta e riuscita per l'odio eterno che di commune intenzione Pallade e Giunone portavano a' Troiani per cagion del giudicio di Paride; e per il special rancore che contra questa gente tutta, come donna, osservava Giunone per il rapto de l'infame e formosissimo Ganimede; e similmente per la tema che la premeva che, come avea udito essere nei fati, dal sangue e seme troiano nascesse e provenesse stirpe potente che col tempo avesse a distruggere l'imperio di Cartagine, il quale ella fin in quel tempo intendeva che devesse essere imperio sopra gli imperi. E parimente fingendo gli errori d'Ulisse esser avenuti per l'odio di Nettuno, il quale avendo così Troia, al petto della quale era stato privato per la fallacia e per il tradimento imaginato da costui, come Giunone et Argo e Cartagine, e per la morte de l'un figliolo e la obcecazione dell'altro, tentò per cotal via di vendicarsi.</p>
<p>Onde presa admirabile occasione, con giusta orditura da questi dui soggetti Omero formò principalmente due omini eccellenti per essempio di vita, uno nelle azioni, massime nelle bellice, che fu Achille, l'altro nelle passioni e tolleranze, e precipuamente essiliari e calamitose, che fu Ulisse; uno fortissimo, l'altro prudentissimo. A costui dopo molti secoli successe e dopo gran tempo apparve, come un maggior sole e come un gran prodigio di natura, Virgilio, il quale, non ponto impaurito da tal grandezza, con maraviglioso ingegno, anzi divino, tolse in tutto ad emularlo et a levar la mazza di man di Ercole; onde, avendosi proposto e di contrariarlo in ogni cosa e di avanzarlo e superarlo in tutto, con altissimo consiglio e divinissimo, prendendo occasione dagli istessi scritti di Omero e così dal fine della guerra troiana, si diede a cantar et imitare con inimitabil natura et incomprensibil arte l'advenimento di Aenea in Italia, fin al fine proprio e conveniente (che fu il stabilimento di quello con la vittoria della guerra) di quella tal azione.</p>
<p>Dal quale capitano poi felicissimamente trasse l'origine il popolo romano e così finalmente Augusto e per materna prosapia e per diretta et inestata linea d'adozione. Il quale popolo vittorioso da poi, mediante sempre l'aiuto di Venere inimica di Giunone per il pomo, al dispetto di essa Giunone signoreggiò non solamente ad Argo ma alla Grecia tutta; e similmente non solo distrusse Cartagine, ma ottenne l'imperio della Libia. Et egualmente fìnse l'amor di Dido per dar un fregio di vergogna et eterna nota d'infamia cautissimamente a' Cartaginesi, e dimostrar che la causa dell'odio immortale che Cartagine tenea co' Romani, era per pudendissima cagione di Didone loro auttrice, come inanzi a lui aveva finto nelle cose d'Affricano argutamente Ennio. E ben più che felicemente ottenne il suo intento in ogni parte, perciò che larghissimamente conseguì tutti i fini con un sol poema et una sola fizione in un tempo da lui altamente intesi, e con mezzi potenti e modi sommi nei quali soli e non in altri consisteva la via di conseguirli. Delli quali l'uno era, e forse il primo, la gloria infinita, compiuta e perfetta de' Romani da molte cause, ma specialmente dalla origine nobilissima, e massimamente di Ottavio; l'altro, che unitamente viene a par con questo, essaltar se stesso sopra Omero; il terzo, onorar l'Italia e far che, sì come ella era restata superiore alla Grecia nelle arme, così ancor ne triumfasse nella poesia e nella lingua.</p>
<p>Lo contrariò valorosissima et ingeniosissimamente, prima tra le altre cose pigliando materia et origine dalle cose istesse e dal fin istesso di Omero, per maggior emulazione e più eggregia, maggior artificio e più confusione di tutti gli inimici del nome troiano, a soggetto contrario; e pigliandola da quelle poche relliquie de' Greci per dimostrar ancor con maggior scorno da quanto poca inadvertenza e da quanto poco et inconsiderato principio si causino le mutazioni e le version de' fatti; e fingendo parimente, accennando e predicendo che sì come i Greci tutti congiurati insieme distrussero Troia, che per l'opposito da un sol Troiano o così pochi ne nascerebbe stirpe la quale avesse a dominar tutta la Grecia, come fu poi nel vero; da poi facendo da tal origine con dirittissimo filo e mirabil testura riuscir cose che tendano a fini et effetti contrari alla intenzion d'Omero, alla essaltazion de' Troiani, alla subiezion de' Greci. Omero estolse et essaltò gli Greci soi a infamia de' Troiani, Virgilio questi come so' autori soprapose a vilipendio de' Greci; e lo contraria in molte e quasi innumerabili cose altre, le quali, quanto più si va quel nobile poema considerando e rivolgendo con giudicio, più si manifestano. Oltra di questo, che è cosa degna di maggior e più alta admirazione e di festevolissimo applauso a noi Latini, l'ha di gran longa di arte superato et avanzato nelle formazioni delle idee; perciò che, sì come Omero formò due omini preclari (come abbiam detto), costui per più immortal gloria e laude del popolo romano e maggiormente di Ottavio Augusto, e, più giudiciosamente, per formarne un preclarissimo, unì le virtù tutte in un solo e formò Enea eccellentissimo e di perfezion megliore; e tanto in questo avanzò Omero quanto che egli vi aggionse il condimento necessarissimo della relligione e pietà, ché invero esso Achille fu formato da Omero più presto immite et immane che semplicemente forte, et Ulisse più tosto vafro, torvo e fallace che prudente, solerte et astuto, se forsi non si volesse dire che un li fignesse forti et astuti alla greca e l'altro alla romana.</p>
<p>L'ha avanzato e gli è soprastato simigliantemente nella convenienza e gravità del stilo nel quale con giocondissima lenità scorre fluente a guisa d'un fiume d'oro e gemme liquide, e quell'altro vagante, non così grave et inferior assai. Omero spesse volte casca nell'indecoro in molte cose et usa similitudini e comparazioni vili e non in tutto ben accommodate. Virgilio, all'opposito, mai dal decoro si parte et usa similitudini e comparazioni eggregie et accommodatissime. In molte parti ancor è restato superior nella elocuzione sì come pare, e l'ha agguagliato, considerando le lingue, in quella dolce e gustevolissima soavità del verso, ma più nella modulazion de' numeri adattati secondo le nature e qualità de' soggetti; la qual cosa, benché nella epopeia non paia necessaria ad Aristotele, pur grandissima forza vi aggiugne.</p>
<p>In Omero si vede una esuberanza di natura quasi superflua e non bisognosa, et è, per dir così, loquace e gracchiante alla asiatica, di arte non così rotonda et assoluta, e si è scostato assai da l'ufficio di pio e relligioso poeta. In quest'altro si conosce tanta forza di natura che copiosamente basta et in nulla manca, et è nel parlar con abondanza temperato e colto e sempre si è contenuto, anzi a questo ha diligentissimamente inteso, nel proprio ufficio di bonissimo e santissimo poeta, et ha una treccia principale tanto egualmente giusta tra sé, di natura, di arte e di universal dottrina, perizia e cognizione, che discerner non si può qual sia superiore. Et insomma è in ogni parte et in qualunche cosa di sé di così profondo artificio e così immenso (quantunche da pochissimi e rarissimi conosciuto) che non senza meritissima cagione se gli dà sopranome e titolo di grande; a tal che si può dire liberamente e con pace de l'iracondo Achille, che da Virgilio sia stato riportato et appeso un trofeo di tutti i greci poeti al tempio di Apolline Palatino e fatto che Roma sia restata coronata delle due corone dell'alloro, sì come per innanzi della imperiale, così per lui ancor della poetica; e finalmente abbi occuppato per sempre con sommo soggetto (eccettuando però continuamente quello del poeta ebbreo che con soavissimo plettro laudando cantò la grandezza d'Iddio vero et all'incontro la nostra iniqua fragilità), sommo proposito, somma arte et ogni cosa somma, il primo seggio e sommo di Parnaso; e fusse prodotto dalla natura solo per cantar quel celeste poema, dell'incomparabile splendore del quale avendo notizia e scortone quasi un baleno, Properzio annonziò ch'a' soi tempi nascea un non so che di prestanza maggiore che l'<title>Iliade</title>.</p>
<p>Né qui si facciano al contrasto alcuni poco giudiciosi fautori in questa parte della lingua greca, col voler fatuamente e pertinacemente ostentar l'opposito. Perciò che prima risponderemo loro (benché appresso de' risoluti ingegni stimisi essere superfluo, pur a ciò che dalla parte maggiore non giaccia vinta la megliore) che quantunche Omero fusse o sia stato prima et abbia sortito in tempo il primo loco, et oltre di questo sia riuscito di tal felicità che da lui sia mostrato altrui il vero calle, anzi la vera via del poetare, et aperta la porta al fonte delle muse, non per questo si deve conchiudere che e' sia maggior poeta di Virgilio, né meriti più gloria o ver più laude, né che parimente Virgilio per le cose mostrate et altre non sia superiore (avenga che non si contenda che non se gli debba gravissima et eggregia commendazione e che non meriti notabilissima e segnalatissima riverenza). Perché invero chi una cosa già per innanzi ritrovata, ma non al tutto alzata al suo grado subblime e proprio, riduce a perfezione, non immeritamente si occupa più gloria di colui che prima la produsse, e la (direm per ora) prerogativa del tempo non può e non deve ragionevolmente aver loco tra coloro la causa delli quali non si trova esser equale; né manco vieta o impedisce che io non possa acquistarmi maggior ragione, et acquistata non prevaglia, come qui manifestamente si vede, né venga da essere compensata la sorte con l'ingegno o comparata l'industria del ritrovar le cose con quella del perficerle.</p>
<p>A quell'altra, che Virgilio tolse il disegno o ritratto e la forma universale o vero l'orditura da Omero, abenché con ordine contrario per il contrario successo delle cose (la guerra di Troia, la roina di lei, gli errori d'Ulisse; il partir d'Enea, gli errori soi, la guerra d'Italia), diremo che questo prima ricercò il verisimile dell'istoria col quale talmente unì et accommodò la fizione che mostrò non aver per cotal via camminato per imitar Omero né prevalersi di lui, ma più presto per essere dalla vera occasione chiamato e necessitato, e così non averlo imitato ma continuato.</p>
<p>Da poi, seguendo, si dirà che prese di solcar una tal via e con tal modo contrario (come di sopra dicemmo) per un più admirabile artificio e confusion de' Greci, tendendo a fini e successi opposti alla orditura et all'intento di Omero, il che è il miracolo et il fondamento, anzi il snodamento del tutto; la qual cosa tra molte altre non vide Macrobio nei <title>i saturnali</title>o della prestanza di costoro, et oltre a ciò che queste sole erano le vie di dimostrare somme o più presto infime calamità e supreme erunne, a fingere naufragi e guerre tali per virtù più insigne e rara di Enea. Di modo che oltra alla occasione ciò non fu fatto da Virgilio per alcuna imitazione, ma perciò che questo era e fu conveniente et espediente alla impresa imaginata.</p>
<p>Che egli poi si abbia raccolto un autonno dalle piante d'altrui, e da' prati stranieri una ghirlanda di allegrissimi et apprezzatissimi fiori, essendosi servito in molte parti delle istesse parti di Omero, non so io qual giudicio perverso sia di costoro diputando a biasimo quello che è cagione di laude chiarissima. Perché, adunque, Zeusi da cinque vergini preclare compose insieme la soperbissima figura di Crotone, si devrà falsamente inferire che ella non fusse di perfetta forma e così inferiore o non superiore di bellezza a qualunche di quelle, e conseguentemente lui di minor laude o ver non di maggiore di un altro che ritratta per arte avesse e per compiuta una di loro o altra simigliante da se stesso? Ma che diranno questi quando lor si mostrasse che le quasi più onorate spoglie riportate da Virgilio nel triumfo sono da altri captivi che da Omero? come la roina di Troia, il tradimento et il modo <add resp="ed">tenuto</add> da Pisandro, e tutto l'amor dolente e tragico nel qual se stessa Elisa traffigendo fece vendetta di colui ch'aveva vivo nel petto, da scritti argonautici d'Appollonio: questo è stato quasi un superare Omero e tutti i Greci con le lor proprie arme, avendole adoprate sì ben accommodate e rivoltate a fin opposito alla loro intenzione.</p>
<p>E chi è così privo di senso il quale possa dubbitare, vedendo un tanto ingegno, che costui non fusse stato bastante per se stesso e per natura propria di cantar non solo omerica, ma (non potendo noi più alzarsi) virgilianamente qualunche cosa se la fusse offerta? Aggiongendo che mai parte alcuna di Omero fu usata da lui ad un istesso proposito né senza emulazione manifesta, ma sempre con occasioni dissimili e circonstanze: se l'un in terra, l'altro in mare, se da quello in piano, da questo al monte, se con cavalli il Greco, quest'altro con le navi, e simili; talmente che in questi modi variandole, anzi col valore guadagnandole, se le ha vendicate per proprie e titolate, che è di solennissima argutezza in un poeta.</p>
<p>Insomma, quasi dir si può che la similitudine o conformità che è tra l'uno e l'altro, non è perché da Virgilio sia stato imitato Omero, ma perciò che ad Omero avenne di imitar ben quelle cose nella sua occasione che incontrarono anche a Virgilio da esser nella sua decantate. E forse in colui molte volte più a caso che ad arte, come par che anco acennasse Aristotele, dove costui in tutto le cantò, oltre alla inclinazione, per giudicio, dalla predetta occasione provocato et invitato. Ultimamente poi, quando appresso di costoro non venghino librate queste ragioni vivacissime, diremo ancor loro (e non senza bon proposito) di più, e che forsi le parerà più strano e molto più molesto da udire: che oggidì la greca lingua non è tanto necessaria a' Latini, che senza quella non possa l'omo ascendere e pervenire al colmo d'ogni eccellenza e d'ogni dottrina in qualunche arte et in qualunche scienzia, alla concorrenza et al paro di qualunche puro et eccellentissimo Greco, e così riuscir ancor poeta eminentissimo (quantunche non si nieghi che alla Grecia in queste non siamo tenuti assai e che l'aver quella lingua non apporti ornamento grandissimo et utilissimo più che d'ogni altra); e questo sì per aver noi fin ora tutte le bone opere greche che non hanno in sé artificio né vaghezza di dire, ma solamente si leggono per la sustanza de' sensi, benissimo e fidelissimamente tradotte, come per aver autori in questa lingua in quelle cose tutte che oltre a' sensi ricercano una artificiosa e dilettevole testura e composizion di parole et espression efficace, come poesia, istoria et oratoria et altre appertenenti a quelli studi li quali, per essere intorno a quelle cose che si fanno o maneggiano dagli uomini, si chiamano d'umanità, non ponto a' Greci inferiori.</p>
<p>Né a me pare che, bench'io non sappia onde derivi questo nome di filosofia, purch'io intenda in sustanza ciò che importa e quello che significhi, essendo già longhissimo tempo adottato e fatto cittadin latino, ch'io possa esser detto manco intelligente di quello che mi pare che non potrei essere detto s'io non sapessi dir onde derivasse questo nome di Capitolio il quale è latino natìo, o altro simil nome, purch'io sapessi et intendessi ciò che significa, cioè la rocca antica di Roma o altra cosa, pigliandosi in quel senso commune dall'uso ragionevole introdotto. E la lingua latina si ritrova ben tanto ampla e tanto abondante ormai, essendo atta ad esprimere gloriosamente ciescuna cosa e qualunche concetto, che più non ha di aver riccorso alla greca, o almeno in rarissimi disagi.</p>
<p>Di maniera che se io non saprò il significato di qualcheduna parola trapportata di Grecia, adottata da' Latini e volgata et approbata dall'uso, io non mi devrò chiamar non bon Greco, ma non bon Latino. </p></div1>
<div1 type="capitolo"><head>Cap. VI</head>
<argument><p>— Numero che sia, et onde e come si comprenda il numero nelle cose, e del suono della voce nel parlare. </p></argument>
<p>Ma ripigliando il primo proposito, perciò che tutte le arti imitatrici hanno li soi propri mezzi e li soi propri instrumenti con li quali imitano, sì come la pittura con li colori e col disegno e la statuaria col marmo o altra materia e col disegno parimente, così la poetica, e massime li trei generi detti di sopra, han li instrumenti e li mezzi soi con li quali imitano le azioni umane; e questi sono il numero, il suono e la significazione. Imperò che in ciescuna parola o dizione composta di più di una sillaba (come ancor affermano tutti i filosofi e sì come espressamente si vede) è necessario che siano queste cose tutt'e tre.</p>
<p>Il numero per prima, il quale non è altro che tempo numerato per via e con ragion del moto, conciò sia che nelle parole dal moto degli organi vocali ne nasce lo spirito e la percossion de l'aere e da questa la voce umana; e perché di queste percossioni alcuna si fa in minor spazio e momento di tempo et alcuna in maggiore, considerandole una rispettivamente all'altra di tempo semplice indivisibile e di doppio per il moto più tardo e più veloce de li organi così naturalmente disposti, ne siegue necessariamente che tutte le prolazioni e così le sillabe poi siano o longhe o brevi tutte, che proporzionatamente corrispondono al tardo et al veloce. Dissi in ciescuna parola di più di una sillaba, perciò che la unità non si può propriamente o assolutamente chiamar numero. Da più di questi numeri congionti attamente insieme ne nasce e ne proviene quello che da' Greci fu et è dimandato “ritmo” nel parlare, il quale in gran parte produce la “energia”, che è una efficace e viva espressione e rappresentazion di qualche cosa per la accommodata disposizione et applicazion d'essi secondo la natura di quella (la qual cosa è più propria di quest'arte poetica che dell'oratoria o d'altra facultà), e dalla composizione moderata delli quali ne nascono poi quelli che assai bellamente per translazione sono detti “piedi” nell'arte metrica, dal ritmo che si vede generarsi a chi considera diligentemente nella posizione d'i piedi umani quando l'om camina, ragionevolmente ponendo in terra prima la parte posteriore d'un piede e poi quella dinanzi immediatamente, et il simile successivamente facendo con l'altro e senza intervallo. Dalli quali piedi poscia si dice caminar l'orazione et il poema, et onde, secondo la lor diversa composizione o natura e consonanza insieme, ne son state composte e ne son provenute tante sorti di versi di diverse proporzioni e nature, accommodati chi ad una cosa chi ad un'altra, e parimente a diversi modi musici che noi moderni “aeri” chiamiamo, come erano appresso degli antichi frigio, lidio, et oggidì ispano, francese et altri; onde e canti e suoni e danze similmente chi più severi e chi più molli, secondo i numeri variati, ne provengono.</p>
<p>Con questi numeri, adunque, con giudicio alle cose accommodati, imitano i poeti, massimamente tragici e comici, le azioni, i costumi, gli affetti et i moti quando lor occorre, or con numeri concitati, ora rimessi, ora temperati e misti, secondo gli diversi costumi, affetti, moti et altri accidenti e nature o qualità delle azioni e delle occasioni e quanto comporta la condizion del poema.</p>
<p>Il che similmente si fa con le consonanze delli trei generi di musica dagli ottimi musici nelle lor cantilene, che da loro furon detti cromico, diatono et ennarmonio, dalle temperature disimili; e da quegli altri musici che instrumentali si dicono, così da fiato e spirito come da corde et ancora da strepito, sì come di varie sorti se ne usano appresso de' barbari e nelle Moree, ma con numeri che hanno origine e par che naschino da altro moto e diverso e da danzatori ancor e saltatori et altre simil sorti di artefici; e questo istesso, ma non così vivacemente, dalli pittori con li colori e col dissegno. Questi d'essi dalle azioni o atti e dagli effetti che attamente inducono a far le persone e figure dipinte e dai lineamenti del corpo e del volto aeri e fisionomie esprimono, i costumi propri di que' tali, gli affetti et i moti dell'animo, come per essempio nelle bone pitture di Ercole si vede; e queste cose meglio ci dànno ad apprendere ancor dagli abiti, ornamenti, lochi, tempi et altre circonstanze. E quel che delli colori è stato detto intender si deve in quanto han forza di rappresentar qualcheduna delle cose memorate, non per sé semplicemente, sì come il color pallido il timore, l'ira ardente e l'animo turbato l'affocoso e 'l pallido verdeggiante, e simili a questi; onde una pittura che né con lineamenti e colori fisionomici, né con atti elettivi, cioè che ci faccian capire quello che pare che intenda di fare colui o colei che son dipinti, né meno ci faccia comprendere di sé qualche natura, affetto o costume, si dice essere non morata; nella qual cosa fu Zeusi differente da Polignoto, anzi più presto contrario. E non manco (oltre alli predetti) questo si conseguisce ancor dalli statuari col dissegno, lineamenti et altre cose communi con la pittura eccetti li colori, come veggiamo manifesto in Roma, tra le altre, nella divinissima statua di Laocoonte, nella quale per quelli involgimenti e morsi de' serpenti che provocano la natura, insieme e pietosissimo e velenosissimo dolore et estremo e mancante atto di morte vi si veggono.</p>
<p>E per aver qui incidentemente, ma non molto fuor di proposito, una sommaria et universale cognizione in questa tal materia de' numeri, la quale è stata malissimamente dagli antichi illustrata e da' moderni che sin qui scritto n'hanno, alla sentenza mia, non ben intesa, forsi potrem dire che ciascuna cosa nella qual intravenga tempo numerabile per via di qualche moto e per sua ragione dir si possa numerosa, sia cotal moto di qual sorte o vero cosa si voglia e per che ragion si voglia, e siavi il numero o tutto semplice o tutto doppio di tempo o veramente misto e composito, pur che egli sia successivo e non molto distante né interrotto e così che 'l fine de l'un moto non sia troppo lontano da l'altro, ma unitamente distinto e distintamente unito ad un certo modo. Quantunche communemente ragionando, cosa numerosa o non numerosa s'intenda essere quella non che ha numero o non ve n'ha, ma quella che evidentemente e sensibilmente secondo la propria natura nel numero ben composto si rinforzi e faccia effetto numeroso e con certissimo ordine proporzionato; e che conseguentemente dove il solo senso del vedere o del tatto, come nel ballo o ver nel polso umano, può discernere tempo alcun numerabile per mezzo di moto veruno, che ivi, dico, è numero o ritmo solamente. E dove oltra questo senso del mirare, il senso ancor dell'audito sente suono abile a numerarsi o voce (che di strepito non vegg'io come ne risulti armonia; ma un tal suono e voce abbi differenza tra sé per cagione del grave e dell'acuto, non potendosi generar alcuna sorte d'armonia dove il suono è tutto grave o tutto acuto, considerandolo come d'un istesso tenore e tono continuato, come dicono i musici, e quale si ode il crepito insoave delle cicade); ivi dir si può che si trovino numero et armonia insieme, dal fonte della quale ne derivano poi e se ne fanno le altre, non dirò io più perfette, ma più ample armonie. E dove finalmente è significazione per via delle parole ancora, la qual cosa par obietto proprio dell'intelletto, benché per mezzo de' sensi, et il giudicio e la intelligenza della quale si spetta a quello più che ad altro, ivi si dice essere numero, armonia e quel che da Aristotele, trattando egli di poetica, è dimandato “sermone”, cioè significato, o significazione che dir la vogliamo. Delle quali due cose ultime quanto ci par che faccia a nostro proposito n'abbiamo susseguentemente a dire.</p>
<p>Siegue al numero il suono della voce il quale altro non par che sia che una continuata percossione di aere fatta per li mezzi detti di sopra, che aggionga fin al senso de l'audito; e questo suono della voce umana avanza di dolcezza tanto tutti gli altri suoni, quanto che è formato da instrumenti più atti e più pieni di vivace spirito, come construtti a questo dalla natura, che tutti gli altri.</p>
<p>Dal quale spirito e dalli quali instrumenti ne nasce quella e ne procede (diremo così e forsi non molto differenti da' dialettici) articolazion della voce, massime nelle parole, la quale se attamente è adoperata, quasi ci saetta l'animo di dolcezza con perseverata prestezza e ce lo va toccando di tasto in tasto da ogni parte, et in quello tanto può non altramente che con la mano l'armonia si desti in un monocordio da un eccellente musico, e dalla qual voce di parole, se si risolve in risonanza et ìn canto, ne proviene e se ne spande quella che è dimandata melodia. Ma perché (come abbiam detto parlando del numero) delle percossioni degli organi vocali, secondo la ragion del moto precedente, alcuna vien ad essere più tarda et alcuna più veloce, ne siegue parimente che tutti i suoni delle parole siano necessariamente acuti o gravi, perciò che quella proporzione che hanno insieme col tardo e col veloce il longo et il breve, quella istessa hanno ancora il grave e l'acuto e dalli istessi principio e fonte scaturiscono e provengono, onde ne nacquero poi simigliantemente per la giusta, megliore, sonora e dolce prolazion delle parole, gli accenti che dagli antichi furono detti e chiamati concordevolmente acuti e gravi, benché a questi poscia fusse aggionto anco il terzo nominato circunflesso, composto della natura di l'uno e l'altro di questi due, la qual cosa fatta non fu senza ragione, essendo cosa nell'ordine della natura istessa conveniente che tra il grave e l'acuto si ritrovi il suo mezzo.</p>
<p>Dalla meschianza o commissione di questi tre suoni principali, acuto e, possiam dire, tenore e grave, ne fiorisce quella armonia e quel concento mellitissimo che ascoltando o legendo, o d'artificioso e singolar poeta od oratore ancora, così intensamente ci diletta, e più se la voce sortisce organi soavi, et il quale da grandissimi filosofi fu detto essere la verissima armonia. Perciò che questi suoni, oltre che hanno congionto l'insegnamento delle cose che esprimono le parole, tra le quali et il concetto dell'animo e la cosa concetta dir in un certo modo si può che si faccia un'altra musica, si vanno insieme con certissimo ordine rifrangendo e con tanta prestezza successivamente sopragiongendosi l'un l'altro, che all'audito in un tempo penetrano più suoni insieme contemperati, cioè almeno almeno il fine de l'uno col principio de l'altro, e più, secondo la celerità di chi parla; non dissimilmente che facessero i cavalli di Diomede nel corso e quelli di Eumelo nelle essequie di Patroclo o la nave di Iiante e quella di Sergesto in quelle d'Anchise, e come evidentissimamente si comprende nel mellifluo e nettareo canto della luscinia; e se nelle parole fussero le sillabe o tutte longhe o tutte brevi e similmente o tutte gravi o tutte acute, il parlar diventarebbe inetto et inerme e perderebbe ogni sua grazia, ogni suo vigore et ogni sua forza. Quantunche questa tal armonia sia in questo differente dalla cantilena che in quella si prorumpe nella liquidazion della voce, et in questa no, o almeno non tanto che, benché alle volte il verso si canti, anzi a questo per natura attissimo si ritrovi, ciò non è però di essenza natural del verso, ma per la cantilena che se gli aggiogne e se gli accommoda; et avenga che questa tal cosa dell'armonia si possa dire, non parlando ristrettamente, così della prosaica orazione come del verso, non di manco ella più composta e più risonante risulta dal verso che dalla sciolta orazione, e par che in quello abbi la propria sede. Perciò che con maggior temperamento e più certo è concreata in l'uno che nell'altra, oltra che il verso consta di metro e di misura più determinata che 'l parlar isciolto, la qual cosa ritien più unita la armonia et è, naturalmente, opposta all'infinito che quasi è del nostro animo in questa parte inimico non che grato e piacevole.</p>
<p>La significazione delle parole non è altro che un ritratto simigliantissimo di quelle cose e di quelle sustanze o corporee o incorporee che siano, che intendiamo di dimostrare, il quale, per l'audito o vero per l'occhio mediante la lettura, si appresenta all'intelletto e quelle ci notifica. Ma qual lingua poi sia più efficace e più significativa delle cose e delle lor nature o qualità tra le prime lingue, questo fia discorso e considerazione d'altro tempo.</p>
<p>Con questi tre instrumenti, adunque, fanno i poeti le loro imitazioni. Li comici et i tragici gli usano tutti trei, ma non in ogni parte del poema tutti insieme, et appresso vi aggiongono in atto il numero de' gesti istrionici, perciò che non tutte le cose le quali nel poema hanno da esser imitate dal poeta ponno imitarsi col numero o col suono similmente, conciò sia che (quanto a questo proposito generalmente parlando) i poeti s'intendono imitar col numero o col suono doppiamente. Nell'un modo quando imitano qualcuna cosa principalmente con il numero e con la lui forza e quantità, o col suono congruo parimente, o sonoro o streppitoso o rimesso o dolce, secondo che la cosa ricerca (il che dalle sillabe tali per natura procede), talmente che si vegga che questa imitazione è opra più del numero o veramente del suono che della significazione. Nell'altro quando congiontamente con questi imitano o esprimono alcuna cosa con la significazione specificatamente delle parole, ma quelle sì artificiosamente compongono di parti, di periodi e membri ben ordinati e disposti, che di quelli ne riesce (come di molte ben inteste et attaccate ghirlandette una maggiore) un contesto tutto composto e vigoroso di quel parlare che da altro non proviene che dal tempo, il quale compartono le parole benissimo, e giustamente dispensato nel vestire e nell'esprimere convenientemente que' soggetti. La quale osservazione de' numeri è quella della quale ancora si prevale l'oratore e della quale consimilmente altra più certa e ferma norma e legge non vi è che 'l giudicio de l'orecchio di colui che parla, con longo studio de' maestri del dire et essercitazione acquistato, più di quello che si ritrovi nella leggiadra, accommodata e numerosa disposizione de' movimenti del corpo nel gioco della palla e della corda, o vero d'altri simili.</p>
<p>La epopeia e l'eroico adopra et usa la significazione solamente, e quegli altri raro o non mai; e se pur da quella è usato alcuna volta ancora o il numero o il suono insieme per imitar et esprimere qualche una cosa, lo fa per più ornamento e per maggior efficacia del poema che per altro. E questa differenza aviene perché l'una sorte de' poemi è accommodata alla azione, al gesto et alla scena et è necessario che ´l numero imitativo delle parole si concordi col numero de' gesti, e l'altra è meramente narrativa, che bisogno non ha di tanti instrumenti necessariamente. E perché per le cose dette si potrebbe dire che (quanto alla significazione delle parole) quella istessa imitazione, che con quella nel verso si fa, si fa ancor in ogni altra prosaica e pedestre orazione, dico che con altri modi più imitativi e figurativi, più efficaci e molto più espressivi e rappresentativi fanno la lor imitazione i poeti col significato delle parole, di quello che altri possan fare o facciano con l'isciolto e semplice parlare prosaico et ordinario, perciò che quelli ci dànno ad intendere e ci fanno comprendere in sustanza le cose e questi venir ce le fanno quasi sotto agli occhi e ce le fanno veder più formalmente. Ma in qual modo s'imitino le cose, quando l'occasione lo ricerchi, con i numeri, con i suoni e con le significazioni, unitamente e con mirabilissima arte si vede in questo verso del poeta tra gli altri artificiosissimo, già per innanzi ancor, ma non così integralmente, usato da Ennio:</p>
<quote rend="blok">
<lg>
<l><foreign lang="lat">Quadrupedante putrem sonitu quatit ungula campum;</foreign></l>
     </lg>
</quote>
<p rend="noindent">nel quale egli con i numeri dattilici accommodati et atti imita la celerità de' cavalli e quasi il galoppo istesso che altro non è che una continuazion de' dattili, con il suono delle parole per natura tali, il loro streppito e suono, e col significato tutta la cosa insieme; a tal che in due modi la celerità e la risonanza vengono ad esser imitati. </p></div1>
<div1 type="capitolo"><head>Cap. VII.</head>
<argument><p>— L'arte poetica doppiamente considerarsi e questo esser il primo fondamento del tutto, et il poema ben fatto avanzar in tutto le altre invenzioni degli uomini.</p></argument>
<p>Or vedute e trascorse che abbiamo in questo modo tutte queste cose insin qui, intendendo di quelle che sono fondamento di quest'arte, senza la ordinata cognizione e lume delle quali in questa tal materia et in cotal arte a me par che l'omo riesca in cose putidissime e ridicolose e vadasi ciecamente sognando, come dal volgo è detto fandonie insulsissime, sì come da noi è stato più volte udito alla audienza d'omini nelle lettere ripputatissimi e nei più celebri lochi d'Italia, e parimenti veduto nei scritti e nelle dottrine loro, li quali non sapendo determinatamente ciò che fusse quest'arte, qual grado ella si tenghi nell'ordine delle arti, la forza e la facultà di quella, l'ufficio e ´l fine e l'uso nella natura e nella vita e con quali mezzi ella faccia tale suo ufficio, ogni cosa diceano eccetto quello che era necessario di sapersi, dando precetti et ammaestramenti circa a quelle cose che essi meno degli altri conosceano. E chi dubbita che alcun non potrà sanamente né ben versar in una arte, massime di quelle il giudicio e la conoscenza delle quali appertien più all'intelletto che ad altri sensi, senza molte, dirò così, precognizioni in quella più che bisognose?</p>
<p>Veduto adunque insin qui, parrebbe, dico, che restasse di parlar dell'arte che versa intorno a quest'altra prima arte poetica imitatrice, cioè di quella collezion et adunazion de precetti che ci dànno una via certa et un modo certissimo di reggersi nell'essercizio di questa tale arte con le sue vere mete e secondo le sue proprie ragioni. La quale distinzione tra queste due arti non intesa da molti massimamente a' nostri tempi e non avertita, ha partorite molte controversie superflue e molte confusioni tra scrittori; perciò che altra è l'arte poetica imitatrice considerata tra il numero delle altre, come è la pittura e la statuaria, et altra quella union d'avisi e compendio di regole, che dir vogliamo, dalle quali prendiamo una vera norma e ragionevole di versar in quelle e di essercitarle con ragione. Ma differiremo e riservaremo quest'opera d'insegnar tal arte in altro tempo commodo a trattarne più diffusamente e più chiaramente forsi di quello che dagli antichi sia stato insegnato.</p>
<p>Di questa seconda ch'io parlo diedero precetti li doi dottissimi maestri, posponendo ora tutti gli altri che appresso di costoro hanno insegnate cose indegne da esser avvertite ad ogni basso ingegno, e di pochissimo momento non ne penetrando di più alte né più importanti. Anzi in loco d'insegnarci, per essempio, le misure dell'architettura e le ragioni della fabrica ben intesa, hanno mostrato o a compor la calce o a cribellar la sabbia, la perizia delle quali minuzie e delle quali cose si presuppone nota e perfetta in qualunche ancor infimo fabbro od architetto. Diedero, dico, precetti Aristotele et Orazio, Greco il primo et il secondo Latino, l'un filosofo preclarissimo e l'altro poeta giudiciosissimo, colui incidentalmente trattando di questa facultà e discorrendo intorno alla natura e qualità di quella, costui poeticamente e quasi come satirico ripprendendo cautamente i poeti inetti de' so' tempi.</p>
<p>E questo fecero nelli trei generi principali massimamente, comedia, tragedia et epopeia; e diedero invero precetti sustanzialissimi et importantissimi, senza la osservazion delli quali ogni composizione o poema verrebbe ad essere disproporzionato e monstroso e similmente incoltissimo; ma con tanta brevità e tanto ristrettamente lo fecero, presupponendo molte cose per notissime le quali a noi oggidì sono incognitissime per le variazioni de' secoli e per la lor altezza, che se altri nell'ordire et invaghir i loro poemi non avessero altre avvertenze che le prescritte e lasciate da que' due (dirò così) solenni artefici, e con altri avisi ancora non li adornassero e riducessero a grado laudevole, riuscirebbeno poemi ben di primo dissegno forsi e di universale disposizione bene simmetriati e ben formati, ma come un schizzo primiero di pittura od un rozzo di scoltura tutti moscolosi e non politi e così privi di vaghezza, di grata piacevolezza e dilettevole, anzi più presto ingrati che altramente; il che per isperienza s'è veduto nella <title>Italia liberata</title> di Georgio Trissino. Ma quando poi vi sono intravenuti e concorsi tutti li necessari requisiti e tutte le condegne osservazioni, diligenze et avvertenze, condimenti et ornamenti, talmente che per le sue eccellenze sia (come diremo) appetibile e potente ad eccitar in altrui un continuo et ameno desiderio di essere letto e riletto senza fine, quanto preclara cosa e rara sia un poema, dalle cose predette ognun lo pensi.</p>
<p>Per Dio, quand'io discorro sopra tutte le ingeniosissime invenzioni et artificiosi ritrovamenti degli uomini, non so veder cosa più bella, più prestante, più utile e più salubre, né più dolce o più soave di questa, la quale veramente (come diceva Socrate della virtù) se fusse cosa da poter più essere appresa, capita e considerata con l'occhio che con l'intelletto, oltra ad ogn'altra accenderebbe incredibile amore verso di sé. Tra le cose più nobili, più care e più estimate qui tra noi, sono le pitture e la statue; e questo non per altro che per vedersi in quelle, se sono da dotta mano tirate o scolpite, una perfezione di forma e di bellezze quasi incomprensibili, et esser in un corpo ridotte insieme tutte quelle parti da l'arte a gara della natura che ella quasi mai si trova aver compiutamente unite; onde, appresso degli antichi tanto furono apprezzate quelle Veneri e quelle figure e di pittura e di marmo o ancor metallo, di Zeusi, d'Appelle, di Fidia, Prassitele o Policleto et altri sommi artefici, e dalle quali per il più niuno o pochissimo ammaestramento ne seguiva.</p>
<p>Or che debbiam dire di una azione perfettamente espressa e formata in modo sì proporzionato che non solamente provoca la natura nella produzion di tali azioni, ma quella in ciescuna cosa col ragionevole dell'arte supera e vince e dalla quale tanto ínsegnamento ne prendiamo? Della qual cosa la cagione, cioè del pochissimo ammaestramento delle quali, onde nasca dir si può, per non acquetarsi né anche l'assoluto ufficio di quelle nella imitazione d'un membro a rispetto di un corpo, posto però per essempio, ma non conchiuso, che la pittura e la statuaria spieghino il colmo del lor ufficio nella imitazione d'un sol corpo o ver di un atto solo, ma ben concludendo per ragioni simili a quelle della poetica (come altra volta si dirà) che nella imitazione d'una azione perfetta a fine di dar integro ammaestramento con diletto congionto, seguitando in tutto in quanto tali arti patiscono e per loro si può, essendo sorelle di quella, avenga che minori assai e di non tanto ampla giuridizione né così esplicabile, i vestigi del poeta, conciò sia che, sì come abbiamo più volte accennato, in tutte le azioni, operazioni et opere, parlari et altre cose composte di più parti secondo i soggetti, si dia una perfezione propria in quella da' soi termini circonscritta fuor della quale la cosa è imperfetta e manca.</p>
<p>Et oltre, per essere quello il più proprio ufficio di ciascuna arte e quello s'attenda che è più eccellente, contien maggior perfezione et è più alla vita proficuo, né quell'arte sia da essere molto estimata né riputata, anzi tenuta per superflua, che applicar non si possa all'uso necessario della vita.</p>
<p>Da queste ragioni et altre mosso più volte, io sono osato di dire che tutte queste altre cose poste in comparazione d'un glorioso poema, non solo a me paiono ma veramente sono come una vil massa o figura di sasso e morta, a rispetto di una Venere o d'un'altra bellissima et ornatissima dèa viva, o più presto tra quelle non essere proporzione veruna. Io non so le più belle Veneri né più divine, le più belle Elene o Campaspi, né le più belle Laure d'un poema formoso e ben adorno. Finse il Petrarca in Laura ritrovarsi, come in donna compiuta, le tre bellezze di Platone, di animo, di corpo e di facondia. E nel poema parimente è ammaestramento dell'animo, ben misurata disposizion delle parti, et efficace espression di parlare e di parole, a tal che io non trovo cosa di maggior precio né più eccelsa. </p></div1>
<div1 type="capitolo"><head>Cap. VIII.</head>
<argument><p>— Discorso sopra l'amore e composizioni di Petrarca</p></argument>
<p>Ma perciò che quasi impensatamente et a caso siamo cascati nella menzione delle composizioni di Petrarca, non forsi sarà cosa totalmente fuor di proposito su questo piegar di vele et in questo fine, né lontana dal discorso di quest'arte, dimorar alquanto sopra la considerazione di quelle; e dimostrando in parte la lor somma eccellenza (oltre al nostro ricrearsi), far altrui conoscere quanto siano lontani et inferiori dall'altezza di costui, in materia amorosa et in tal soggetto, tanti e tanti che hanno con ogni studio cercato nella poetica e musa tosca d'imitarlo, non sapendo però ciò che imitarsi, né avendo certa ragione nell'imitarlo se non in cose basse e momentanee.</p>
<p>Acceso il Petrarca di costei, prese a cantar e ben angelicamente cantò il suo amore, anzi gli amori soi, a chi ben vede avendo riguardo alle molte bellezze di lei, et ad essaltarla quasi ad imitazione di Virgilio, sopra quante fussero state mai o potessero per l'avenire esser essaltate. Dalle quali bellezze, ora dall'una, ora dall'altra, or di quelle del corpo et or dì quelle dell'animo mosso, tratto et infiammato, secondo le occorrenze e considerazioni diverse che da lei le proveniano, ora parea tenuto da onestissimo amore, ora pareva che alquanto declinasse alla parte del senso, ma non però questo apertamente mai. Nel laudarla, per dimostrar che non indegna, anzi degnissimamente fusse preso di lei, fece un concetto nell'animo d'una idea divina e d'una dèa mortale, alla vera sembianza della quale andò di tempo in tempo favorito dal cielo formando e dipingendo Laura; il che tanto felicemente e tanto gloriosamente le successe che nel suo essere e nel suo grado, cioè come (possiam dire) lirico poeta e non come assoluto fittore o imitator di azioni (quantunche egli si possa dir aver finto ad un certo modo in universale, avendo tolto a formar quasi un corpo di più membri, una donna compiutamente, benché con modo sparso e non con certo ordine, ma prendendo per il più occasione delle occorrenze del vero per il persuasibile e dissimulando l'arte in ogni loco per acquistarsi fede di verità) che ha, dico, superato in quel soggetto d'amore quanti Greci, Latini, Toscani e barbari furon mai, e col colmo della invenzione, sommo proposito e supremo consiglio, preoccupata la prima sede a tutti i posteri.</p>
<p>E formando questa sua donna e diva, fondò principalmente come sopra di tre fermissime e stabilissime colonne, il suo proposito: come abbiam detto di sopra, bellezza di animo, bellezza di corpo e di parlare, considerando le cose appertenenti alla facondia et alla voce come in donna ben dotata e non come in oratore si conviene. E perché la bellezza dell'animo è una consonanza et un gemmato fregio di virtù, l'andò adornando con occasioni accommodate e varie, ora di una virtute, ora di un'altra, tanto che di tutte la rese incoronata e perfetta. Il simile fece della bellezza del corpo e di quelle cose tutte che la constituiscono di una in una minutissimamente: forma, proporzione, colore, aere sereno, che specialmente par che nasca dagli occhi belli et ottimamente situati e dalla bocca soave e ridente et altre simili, e non meno dalla dolcezza, soavità e forza della voce, e particolarmente d'ogni parte di tutte queste parti. Oltre di questo l'adornò di tutte quelle cose che a queste sono congionte: grazia, corrispondenza et attitudine, leggiadria, venustade, maestà, vaghezza, decoro, creanza più che umana, costumi angelici; e per comporla senza macchia o imperfezion alcuna, se n'andò ampliando le qualità laudevoli ch'erano note in lei, ponendole in grado d'idea eccellentissima, sempre avendo riguardo alla convenienza di quella celeste sembianza che nella mente teneva, e le non troppo chiare, a guisa di eggregio pittore o ver scoltore coprendo con arte e riducendole con misterio mirabile, laudandola non solo dalle cose che negli atti o nel ragionare consistevano, ma da quelle ancora che in lei, quando ella cessava, si notavano, di modo che da ogni canto e d'ogni intorno in altissima eccellenza la formò perfettissima.</p>
<p>Insomma, da tutte quelle cose e da tutte quelle parti che in una onestissima donna et intorno a quella sono convenientemente considerabili, dalle quali si possa con ingegno o con arte cavar laude, la laudò divinissimamente.</p>
<p>Descrisse oltra a questo insieme quanti propri miracolosi accidenti et affetti amorosi sogliono avenir ad uno onesto amante e che ella o qualche una parte o qualità di lei operavano in lui, o veramente per sua cagion pativa; e non tanto in vita di lei quanto ancor dopo morte per lasciar essempio vero di veracissimo e perfettissimo amore. Questi concetti et intenti soi (per mia fede) partorì et essequì sì stupendamente il Petrarca che nulla più, e fu sopra ogni altro nel dipingerli (o li sia questo succeduto per studio et arte o pur per natura) felicissimo e divino. In lui una natura copiosa si vede, una vena facondissima e fecondissima, ricca, manante e dolcissimamente generosa e non impedita, piena di venustissima leggiadria, stilo soave et egualmente vario, gioiosamente riccammato di figure massime delle più splendide: reassunzioni, corrispondenze, contrari, correlazioni, contraposti, epiteti, metafore et altre in tali poemi desideratissime, ordine giustissimo in ciescun poema, modi esquisitamente vaghi, coltissimo di arte, sonoro e numeroso, non languido e, come disse Orazio di que' Greci, benissimo rotondo, privo d'affettazione in ogni parte; et insomma vi si vede la materia quale ella è, tale aver la forma, et essere vestita d'abito convenientissimo et invaghita d'ornamenti e fiori dilettevolissimi, non altramente che un vivo simulacro d'una amenissima primavera. E ben invero si può dir di lui quello che disse quell'istesso gravissimo poeta di Pindaro, che chiunque cercava di emularlo si procurava pericolosissima occasion di precipizio.</p>
<p>Tutti gli altri adunque che, o per innanzi o dopo lui, hanno in tal sorte di poesia travagliato, non direm poetato, per non aver conosciuta né intesa una tal via, o, se pur l'hanno conosciuta (ch'io non credo), non avendo avute ale di volar tant'alto, né essendo in loro concorse tutte quelle cose né in quel colmo che a ciò faceano di bisogno, come per l'opposito concorsero in costui, hanno prodotte le lor composizioni imperfette e di molte parti mutile e manche, a guisa di pittori o di scoltori non esperti che tralasciatamente abbino dipinta o formata una figura in molte sue parti et in molte altre no; e quelle parti che pur abbino dipinte et iscolpite non siano degne di quella laude che a più che mediocre artefice si conviene. E così se ne sono restati e restaranno per giudicio del tempo come cigni rauchi et infermi in abiettissime paludi, quasi negletti e non curati, dove costui ne rimarrà apprezzato, famoso e sempiterno. Onde in quante doti et in quante grazie date dal cielo a Laura, o attribuitele dal Petrarca, ella è stata beata, a me pare che in questo sia stata beatissima sopra qualunche altra donna, non dirò perciò che piacque a costui, ma ad aver sortito dal cielo un tal aviso, dico, di aversi con ardentissimo e castissimo amore prudentissimamente saputo tratener un tale ingegno et un amante sì preclaro; il quale, oltra alle bellezze in comparabili, la grazia più che gradita, la modestia singolare, li costumi gentilissimi, avesse forza nella lingua di renderla immortale.</p>
<p>Beate, adunque, ancora finalmente tutte quelle che sì come nelle altre sue qualità in quanto per lor si può (che questo è l'ammaestramento e l'utile che da que' scritti si cava), così ancor in queste la imiteranno. Ma non men però felici coloro che volendo pur in simil sorte di poetica essercitarsi, li vestigi di lui diligentemente e con orma giudiciosissima investigati come cosa divina osservaranno et adoraranno.</p>
<closer><salute>DEL LIBRO DELLA VERA POETICA DI GIO. PIETRO CAPRIANO BRESCIANO AL CONTE ULISSE MARTINENGO</salute></closer>
<trailer>IL FINE.</trailer>
</div1></body></text>
</TEI.2>
