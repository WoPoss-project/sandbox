<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Breve et ingenioso discorso sopra l'opera di Dante</title>
      <author>Alessandro Carriero</author>
    </titleStmt>
    <extent>66 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000133</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-02-24T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 n="Discorso">
<p>La poesia, per mio aviso, da due cose principalmente ha l'origine sua, che
in noi sono naturali: cioè dall'imitazione e dall'armonia, sì come insegna il
maestro di coloro che sanno nel primo della sua <emph>Poetica</emph> e nel
terzo della sua <emph>Retorica</emph>, dicendo l'armonia esser naturale e
propria dell'uomo. Né in ciò pare che quel gran filosofo ripugni all'uppinione
del divino Platone, il quale tenne nel suo <emph>Gorgia</emph> ch'ella nella
poesia non si ritrovi, imperò ch'essendo l'armonia di due maniere, l'una che si
forma da più voci insieme interrotte, l'altra che di gravi et acute voci
composta ordinatamente séguita, quest'ultima maniera di armonia, non già la
primiera, si ritrova nella poesia secondo il parer di Platone. Oltre di ciò,
che l'imitazione sia naturale da questo provar si puote che tutti gli uomini
egualmente si dilettano delle imitazioni o da loro o d'altrui fatte; però che e
gli animali fieri e i cadaveri umani, che malvolontieri mirar si sogliono, ci
dilettano quallora artificiosamente dipinti e formati si veggono. E questo
diletto che prendon gli uomini mirando le pitture proviene dal riconoscimento
della cosa imitata; il che in ciò appar esser vero, che mirandosi una imagine
di cosa da noi non conosciuta, per non si saper l'origine di tal imitazione
minor diletto assai prender si suole. Però Dionisio dimostrò assai chiaramente
che l'armonia è propria e naturale dell'uomo, perciò che se alcuno della musica
inesperto vorrà cantare o comporre musicalmente, ciò far non potrà
acconciamente per non saper l'arte, avvenga che nell'artefice proprio scorga
qualche errore ch'egli non sa ben correggere et ammendare. E questo aviene
perché la cognizion dell'errore altrui procede dalla natura commune a tutti, e
la correzione proviene dalla scienza la qual a pochi è concessa.</p>
<p>Proprio del poeta è dilettar e giovare; dell'utile che da poeti si trae ne
fa certa fede Aristotele, affermando il poeta rapresentar le persone e le cose
non quali siino state, ma quali esser doveano; da che chiaramente si comprende
questo esser l'ufficio de' poeti, cioè di trattar varie e diverse guise della
vita civile nei lor poemi, il che apporta non mediocre giovamento a chi con
diligenza li legge e li considera. Anzi le poesie non solamente giovano alle
persone private, ma anco alle publiche et alle cittadi stesse. Perciò che le
garre civili, le quali nate da sediziosi e potenti cittadini perturbano la pace
e quiete universale di tutti, e dalla rapresentazione tragica sogliono esser
rafrenate et acquetate col proporre inanzi agli occhi degli spettatori il
miserabil fine di persone malvagge et inique. E la rapresentazione comica
mantiene gli animi ben disposti e quieti de' cittadini, nella speranza del
felice fine dei trattati successi, avenga che quel comico Timocle appresso
d'Ateneo nel primo capo del sesto libro altra uppinione par che tenga. Onde
Sofocle quasi in ciascuna delle sue tragedie si serve sempre di qualche bel
precetto tolto dalla filosofia morale, come nella tragedia intitolata
<emph>Antigone</emph> egli tratta se la legge divina all'umana preferir si
debba, e nell'altra intitolata <emph>Filotette</emph>, se per beneficio publico
tallora dir la buggia e commetter fraude si possa. Alcune fiate ancora questo
gran tragico interserisce cose naturali, sì come nella sua tragedia intitolata
<emph>Elettra</emph>, nella quale ei disputa se dalla providenza divina queste
cose mortali siino governate e rette, benché questo men che propriamente pare
che venga trattato.</p>
<p>E doppo l'utile essendo anco il dilettabile oggetto de' poeti, considerar
molto conviene qual di questi duo oggetti sia più proprio del poeta, cioè o
giovare o dilettare. Noi veramente crediamo l'utile esser il fine della poesia
e il diletto ministro e seguace, il che accennò Lucrezio in questi versi:</p>
<lg type="non-definito">
<l>Come al fanciul l'ascenzio dar si vuole</l>
<l>Contra dei vermi o d'altra infirmitate,</l>
<l>Di dolce mel l'orciuol tinger si suole</l>
<l>Per ingannar la tenerella etate,</l>
</lg>
<p>e quel che segue. Così i poeti avendo per suo scopo l'utile per indur a
conseguirlo più facilmente gli uomini, prima s'ingegnano con ogni vaghezza
d'ornamenti poetici di porger diletto ai lettori et auditori dei lor poemi.
Quindi avviene che se le poesie non sono eccellentissime, non così volontieri
si leggono e si odono. Però è necessario che tutte quelle arti le quali hanno
per fin loro l'utile, cioè di giovar altrui principalmente, siano essercitate
da eccellentissimi artefici.</p>
<p>Or la poesia, la qual numerosa et armonica imita la natura con l'arte, è di
tre maniere, cioè narrativa, attiva e mista. La narrativa è similmente di tre
guise, cioè istorica, morale e dogmatica. L'istorica canta l'imprese famose da
uomini antichi illustri fatte in tempo di guerra o di pace; la morale tratta di
cose pertinenti alla instituzione della vita civile, quali sono i poemi di
Teognide e di Focillide; la dogmatica insegna misterii alti e divini e scopre
le cagioni occulte degli effetti naturali, sì come veder si puote nelle poesie
di Lucrezio, d'Oppiano, di Manilio, d'Arato e d'altri poeti simili. L'attiva è
quella parte di poema nella quale il poeta in propria persona ragionar non
suole ma altre introduce a ragionare, imitando i lor costumi e le lor
operazioni; e questa si divide in quattro parti, in mimica, satirica, comica e
tragica. La mimica imita i ragionamenti, gli atti e i gesti d'ogni persona
senza riguardo veruno, e rapresenta l'operazioni lascive, ridicole et obscene;
e perciò in una ben ordinata republica essercitar non si deve. La satirica ebbe
origine dal riprender i vizii e le persone viziose, sì come l'innografia per
lodar i dèi e gli uomini virtuosi fu ritrovata; doppo la quale questa maniera
poetica di dir mal d'altrui, così a torto come a ragione, primiera di tutte
l'altre poesie s'incomminciò ad usare. Oltre a ciò, ritrovandosi varie e
diverse guise di poemi maledici et ingiuriosi, il satirico è il più antico e 'l
più vetusto di tutti gli altri, sì come afferma Aristotele nei libri della sua
<emph>Poetica</emph>, dicendo il verso essametro, cioè di sei piedi, essersi
formato dal verso di otto piedi per iscriver le favole, il qual prima era
usato; nonostante, che fosse più in uso il satirico e 'l saltatorio.</p>
<p>E l'usanza del dir mal d'altrui in verso antichissimamente fu osservata tra
gli uomini rustici, secondo l'uppinione d'Orazio poeta, il qual così dice:</p>
<lg type="non-definito">
<l>Gli antichi agricoltor forti e beati,</l>
<l>Doppo ch'avean raccolto il grano e 'l vino,</l>
<l>Nei dì solenni ai loro dèi sacrati,</l>
<l>Fatto quanto chiedea l'onor divino,</l>
<l>Davan ristoro ai corpi lor stancati</l>
<l>Con vario canto, e più col fescenino,</l>
<l>Ch'indusse tal costume e tal licenza</l>
<l>Di dir mal l'un de l'altro in sua presenza.</l>
</lg>
<p>E perché questa poesia satirica immita i satiri, conviensi vedere se questi
satiri siano favolosi e finti o vero naturali e veri, sì come con molte ragioni
ciò prova Lucrezio poeta così dicendo:</p>
<lg type="non-definito">
<l>Perché veggiam discordi membra in quelli</l>
<l>Che non han simil forza e par vigore</l>
<l>Sul vago fior degli anni lor più belli,</l>
<l>Né similmente allor ardon d'amore,</l>
<l>Né gli stessi costumi o buoni o felli</l>
<l>Veggonsi in loro, o sia gran freddo o ardore,</l>
<l>Altri costumi nell'età virile</l>
<l>Usano et altri nell'età senile.</l>
</lg>
<p>Quindi nasce una bella quistione, et è tale: avendo la comedia e la satira
parimenti il riso per loro oggetto, onde avvenga che ambedue siino distinte e
separate? Noi decidiamo in tal modo questo dubbio, dicendo che il riso è
oggetto della comedia, avendo riguardo alle cose piacevoli e gioiose che in
quella si trattano, e similmente è oggetto della satira, risguardando le cose
dispiacevoli e noiose, delle quali alcune muovono riso et altre odio inducono
negli animi degli ascoltanti; perciò Aristofane per aver trattato ancora queste
materie satiriche veramente comico chiamar non si deve. Nasce un'altra
quistione non men bella: per qual ragione questo modo di scrivere in biasmo
d'altrui sia stato più osservato dai poeti che dagli altri scrittori? Alla
risoluzione del qual dubbio crediamo noi potersi addurre questa ragione: che i
poeti sono tenuti communemente migliori degli altri uomini e vengon detti
divini; perciò concessa è loro, come buoni, l'autorità di dir mal degli altri
che son mali, per riprenderli e richiamarli al ben fare. Quindi si dice in
proverbio: ‘ Non provocar contra di te i poeti’.</p>
<p>Il poema comico non è illustre né eroico, ma mediocre e tallor umile però
che tratta di cose giocose e ridicole et introduce in scena a ragionar persone
communi et ordinarie di mediocre stato, e tallor di condizione abietta, o siano
civili o rusticane o militari. Onde la comedia si può diffinire in tal modo,
ch'ella sia una imitazione degli uomini peggiori, che col iscoprir le loro
brutture et oscenità s'induca il riso negli spettatori. Ella parimenti si
divide in parti di qualità e di quantità, la qual divisione ad ogni poesia si
conviene; però questa come universale primieramente consideriamo. Delle parti
di tutta la poesia alcune contengono in sé la natura e la forma del poema,
altre l'opra di esso poema riducono a perfezione. Imperò che, sì come l'uomo è
composto d'anima e di corpo, così di questa varietà di parti similmente è
formato il poema. Le parti, adunque, nelle quali tutta la forma e sembianza del
poema si comprende quattro son nominate da eccellentissimi autori: cioè la
favola, i costumi, le parole e le sentenze, le quali rendono perfetta l'opra
intera e compita. A queste quattro parti i comici e i tragici vi hanno aggiunte
altre due, cioè l'apparato della scena e 'l canto per intermedio.</p>
<p>Di queste parti tutte principalissima è la favola, perché senza di lei la
poesia non può stare sì come può stare senza la parte dei costumi. Perciò che
molte tragedie ritrovate si sono che non hanno la parte dei costumi, il che
della pittura di Zeusi dir si suole, e così è impossibile che l'azione non sia
parte principale della poesia. Come se alcuno facesse un'opra morata e di
freggi di parole l'adornasse e di lumi di sentenze chiara et illustre la
rendesse, senza l'imitazione di queste cose, molto men degno del nome di poeta
sarebbe, non osservando l'ufficio suo proprio, che s'egli, tralasciate l'altre
parti, la favola e la tessitura delle cose ottimamente trattasse. Finalmente,
diconsi parti della favola i riconnoscimenti e i successi inopinati et
improvisi, i quali massimamente sogliono muover negli animi varii e diversi
affetti e di meraviglia ingombrarli, e tallora violentarli e rapirli in qual si
voglia parte.</p>
<p>Doppo questa favola seguono i costumi, i quali scoprono qual sia l'interno
affetto dell'animo nostro. Di poi risplendono le sentenze, le quali dimostrano
ciò che si fa o far si deve, et in che maniera et in che qualità di stato si
ritrova; o vero acute siino per meglio dire, o vero argute per maggiormente
dilettare, o vero gravi per più fortemente commovere. Di queste sentenze virtù
principal è trattar o vero civilmente le cose che si contengono
nell'incomminciato soggetto, o vero oratoriamente altre cose che son fuor della
materia proposta, pur che non siano in tutto discrepanti e contrarie a quella.
Ultimamente si scorge una bella scelta et elezione di parole proprie, traslate
e figurate, dalle quali con artificioso giudicio congiunte insieme e tra lor
disgiunte e separate, chiaramente si comprende l'intrinseco dell'animo di
ciascuno.</p>
<p>Colui veramente con mirabil giudicio fingerà una favola, il qual imiterà
intera tutta un'azione, la quale avendo ad esser perfetta deve essere di
qualità, di quantità proporzionata, distinta et ordinata. Non deve essere
smisurata, perché confonderia l'intelletto e la memoria e perverterebbe il
giudicio; né deve essere però tanto picciola che la sua proporzione e terminata
grandezza scorgere e considerar non si possa. Et allora la favola fia compita,
quallor ella avrà il suo debito principio, mezzo e fine, il che et Orazio poeta
considerando disse:</p>
<lg type="non-definito">
<l>Al principio risponda il mezzo e 'l fine.</l>
</lg>
<p>Ora per connoscere et intender meglio la propria natura della fizion
poetica, fia bene a considerare e brevemente discorrere le differenze che sono
fra l'istoria e la favola. La prima è che l'istorico narra cose vere e 'l poeta
verisimili; però che proprio del poeta è di raccontar l'imprese non già fatte e
fornite ma come fare e qualmente fornire si doveano, secondo che pare ad un
giudicio retto e sincero che verisimili o necessarii sieno sì che facilmente
indur si possa il lettore o l'auditore a creder quello ch'ei legge o vero ode.
Ma l'istorico narra e racconta veramente di parte in parte e con ordine
distinto e particolare l'imprese di guerra o di pace, e sinceramente come son
fatte senza alteramento o diminuimento dei consigli e partiti presi, e dei casi
e successi seguiti minutamente insino al fine, non detraendo alla prudenza e
fortezza de' capi e de' ministri né attribuendo al favore della fortuna quello
ch'è proprio della virtude.</p>
<p>Quindi nasce una bella dubbitazione, qual è: che provando Marco Tullio con
efficaci ragioni nel secondo libro del suo <emph>Oratore</emph> a lui
convenirsi scriver l'istorie, ciò conferma esser vero sì per l'ornata maniera
del dire (la qual consiste nella vaghezza di parole proprie e significanti,
nella varietà e distinzione delle figure e nella proporzione e consonanza dei
numeri e periodi), sì anco per lo trattato delle cose probabili e verisimili,
le quali tallora prender suole per oggetto l'istorico sì come fa anco
l'oratore; avvenga che Aristotele affermi che l'istorico debbia scrivere e
raccontar l'imprese quali e come in effetto successe sono. In ciò, adunque, di
contraria uppinione son fra di loro Aristotele e Cicerone, onde meglio per
avventura dir si potrebbe che l'istorico due cose osserva nelle sue narrazioni,
cioè l'imprese fornite e le orazioni d'ambasciadori e di capitani fatte ai
soldati per inanimarli alla battaglia o vero discorsi e ragionamenti di gran
personaggi; delle quai due cose, nella prima niente innovare e alterare deve
l'istorico per non detraere o vero aggiungere alla verità dei successi seguiti;
ma nella seconda può ben egli a suo piacere senza ripresa veruna introdur le
persone a ragionare varia e diversamente secondo la varietà e diversità della
nazione, della patria, del costume e natura loro, servendosi del probabile e
del verissimile e fingendo le lor parole non veramente come dette sono ma
qualmente espresse esser devono.</p>
<p>Di qui nasce una gran controversia tra gli scrittori: se gli istorici devono
introdur a parlare uomini dramatici o vero essegimatici. Nella qual quistione
molti sono di tal parere, che l'artificio dell'istoria quasi tutto consista nei
ragionamenti dramatici, essendo che gli antichi istorici molto si siino
affaticati in formar le concioni e i publici ragionamenti - il che
manifestamente veder si puote nelle istorie di Tucidide, di Dionisio
Alicarnasio, di Erodoto, del nostro gran Padovano e di Sallustio. E sono alcuni
che istimano Cesare aver chiamate le sue istorie ‘commentarii’, per
aver tralasciate le concioni, i quali però paiono a Cicerone così copiosi che
non abbino lasciato luogo ad altri che con oratorie concioni amplificarli et
adornarli volessero e di loro formar un'ampia e grande istoria. Noi però
giudichiamo quella istoria doversi maggiormente commendare, la quale in sé
contiene le concioni essegimatiche, onde viene l'istorico ad osservare
l'ufficio suo qual è d'allontanarsi dall'universale; in che Polibio è stato
diligentissimo osservatore, et in ciò merita loda grandissima sovra tutti gli
altri istorici.</p>
<p>La seconda differenza è fra l'istorico e 'l poeta, che quelli senza errore e
biasmo può trattar molte azioni, e questi una sola azion favolosa convien che
sempre abbia proposta dinanzi agli occhi, non vagando molto lungi dal suo
principal proponimento con episodii, o vero digressioni che dir vogliamo, che
siano fuor della materia proposta, ma che a guisa di vaghe pitture e nobili
scolture che riempiono i luoghi vòti et adornano un superbo palaggio, rendano
compito e perfetto il poema. Sì che in lui né mancare né sovrabbondare cosa
alcuna si vegga che a persone giudidiciose possa meno aggradire o dispiacere;
ma rimanga in tutto e per tutto sodisfatto e contento, né più brami né bramar
più deggia. Ma come verserà il poeta circa gli universali s'egli si prende a
trattare una sola azione di un sol uomo, dalla qual poi vien a formare il suo
poema? Ma ciò nulla rileva, essendo vera e l'una e l'altra cosa: cioè, che 'l
poeta et in descriver una particolar azione d'una sol persona dimori e si
trattenga, e che descrivendola tocchi ancora gli universali; come sarebbe per
essempio se si volesse fingere un uomo prudente, introdur la persona d'Ulisse
sagace et astuto in consigliar et esequir le cose, né già quale egli sia stato
considerar si deve, ma tralasciate le circostanze e minute particolarità
dell'individuo, passar si deve all'universale per formar quest'uomo prudente et
accorto quale egli suole esser descritto perfettamente dai filosofi.</p>
<p>La terza differenza è fra l'istorico e 'l poeta, secondo l'uppinione di
Luciano nel trattato ch'ei fa <emph>Del modo di scriver l'istoria</emph>, che
l'istorico si deve in ogni cosa guardare di non si lasciar trasportar d'affetto
veruno in lodar di soverchio le persone, benché meritevoli, e massimamente i
suoi prencipi e signori; perché ciò facendo verrebbe a detraere gran parte
della verità, proprio oggetto dell'istoria, alla quale difficilmente creder si
suole s'ella sinceramente non è scritta. E ciò non tanto conviensi alla loda
quanto al biasmo, però che né biasmar si deve persona per odio che se le porti
cagionato da offesa ricevuta, sì come né anco lodar altrui si deve per troppa
affezione, essendo che il troppo amore et odio adombrano il lume della verità
fine principale dell'istorico. In che ragionevolmente vengon ripresi da Polibio
Filino Cartaginese e Fabio Pittore, il che non avviene ai poeti ai quali è
concesso alterar e diminuir i dissegni, i detti e i fatti degli uomini sì come
loro più piace et aggrada. E perciò di grandissima riprensione degni sono
coloro i quali tassano Virgilio in questi suoi versi in loda di Niso e di
Eurialo:</p>
<lg type="non-definito">
<l>Ambi felici e fortunati a pieno,</l>
<l>Di cui non fia mai la memoria estinta</l>
<l>Se i versi miei da oblio spenti non fieno,</l>
</lg>
<p>e quel che segue.</p>
<p>La quarta et ultima differenza è che l'istorico negli episodii o ver
digressioni non molto tratener si deve; perciò che quelli sono proprii del
poeta, il qual imita una sol'azione finta o vera, e non si convengono
all'istorico, il quale tratta molte azioni, che non han bisogno che da loro
molto si dilunghi lo scrittore per non gli mancar materia da trattare onde
abbia a mendicar altri soggetti; sì come far suole il poeta, a cui è necessario
di ricercar col suo mirabil ingegno varii e diversi soggetti per adornare et
adempire il suo poema, dal qual però non siano molto lontani e discrepanti
(come di sopra detto abbiamo).</p>
<p>Qui molti sogliono ricercare, se in ciò differenti anco siano l'istorico e
'l poeta, scrivendo questo in verso e quello in prosa; nel qual dubbio così per
aviso nostro determinar si puote, dicendo che la poesia di due proprietadi deve
esser formata, cioè della imitazione e della misura dei piedi; dalla quale se
alcuno afferma la poesia formarsi, rifiutar puossi tal openione. Ma s'egli
confesserà questo effetto provenire dalla imitazione, dirà il vero, perciò che
trovasi qualche poesia che non ha numero dei piedi ma sola l'imitazione. Ma non
è dubbio che più vera e propriamente chiamar si puote poesia quella che di
misura e d'imitazione è composta. Da che chiaramente comprender si puote in ciò
il vero istorico dal vero poeta esser differente, che quegli usa il
ragionamento sciolto e questi legato. Perciò non in tutto senza ragione
Marcellino ha riprovata l'uppinion di coloro che giudicavano Tucidide doversi
chiamar poeta per aver usate molte dizioni e metafore poetiche, però ch'egli
afferma non doversi chiamar poeta esso Tucidide perché non ha scritto in versi.
È ben vero che nei proemii molto somiglianti sono, imperò che l'istorico e 'l
poeta da due sole cose incominciano, cioè dall'attenzione e dalla docilità,
tralasciando la benevolenza della quale insieme con l'altre due si sogliono
servire gli oratori.</p>
<p>Per tutte queste ragioni, assai chiaramente si prova fallace essere il
giudicio di coloro ch'han riputato l'istoria aver per suo scopo e fine
l'utilità e la giocondità, essendo di essa istoria solamente opra et utilità
quella la quale dalla verità istessa si tragge.</p>
<p>Ma tempo è omai che noi incomminciamo a discorrere sovra ciascuna parte
speciale e distinta della poesia; però che non si ha da trattare dei costumi,
delle sentenze e delle parole in universale sì come della favola discorso
abbiamo, versando circa gli universali.</p>
<p>La favola comica è di molte maniere, però ch'ella e semplice, connessa,
motiva, ferma, mista e duplice esser puote. Però tutte queste guise di comedia
sogliono essere morali. La semplice è quella che in sé contiene una intera
azione senza alcun riconnoscimento di persone e senza impensato successo di
cose, e tali sono l'<emph>Asinaria</emph>, il <emph>Mercante</emph>, e lo
<emph>Sticho</emph> di Plauto, e simili sono le <emph>Rane</emph> e 'l
<emph>Pluto</emph> di Aristofane. La connessa è quella nella quale vi è qualche
riconoscimento, come in <emph>Ecira</emph> e nei <emph>Menechmi</emph> di
Plauto, o vero l'uno e l'altro, sì come nell'<emph>Andria</emph>, ne
l'<emph>Eunuco</emph>, e ne l'<emph>Eutantumerumeno</emph> di Terenzio - così
bene congiunti et accommodati che par veramente che così sia seguito il fatto
narrato. Et invero nelle comedie quel riconnoscimento più ch'ogn'altro aggrada
il quale è congiunto con persone o cose improvisamente apparse. Per questa
ragione i varii riconoscimenti dilettano nelle comedie, massimamente
nell'<emph>Eutantumerumeno</emph>, nel <emph>Rudente</emph>, nel
<emph>Formione</emph>, e ne l'<emph>Eunuco</emph>, il che provar si puote, non
però assolutamente. La motoria muove (onde ha il nome) risse, contese, ingiurie
et altri simili accidenti noiosi, terminanti però in un fin pacifico e quieto
come nel suddetto <emph>Eutantumerumeno</emph> e nel <emph>Formione</emph> di
esso Terenzio, e similmente nei <emph>Cavallieri</emph> e nelle
<emph>Nebbie</emph>di esso Aristofane chiaramente si vede.</p>
<p>La stataria è men turbata e più queta, sì come nell'antiche comedie
l'argomento di <emph>Rhene</emph> e nelle nuove sono i <emph>Cattivi</emph>, la
<emph>Mostellaria</emph>, il <emph>Pseudolo</emph>, e 'l <emph>Trinumo</emph>
di Plauto. La mista è quella che partecipa e del moto e della quiete, della
qual maniera alcune comedie son più pacifiche, come l'<emph>Aulularia</emph> di
Plauto, alcune più turbolente come l'<emph>Eunuco</emph> et altre comedie di
Terenzio. Le duplici son quelle le quali, oltre le persone private et umili,
introducono eroiche e divine, qual è l'<emph>Anfitrione</emph> di Plauto, il
qual per esser tale con nuovo vocabolo ha intitolato
‘tragicomedia’. Fra tutte queste maniere di favole comiche, le
connesse son riputate più dilettevoli che le semplici, et alle statarie vengono
antiposte le turbolente e le miste; ma le duplici meno assai dell'altre
sogliono esser approvate. Or dovendo esser lieto e giocondo il fine della
favola comica, si cerca se turba di persone introdur si debba nella scena; noi
siamo d'uppinione che solamente la festevole e la ridicolosa introdur si possa.
E questo basti d'intorno alla favola.</p>
<p>La seconda parte della comedia è la moralità nella quale finger si sogliono
i costumi di varie e diverse persone, narrando la lor condizione, fortuna,
stato, studio, consuetudine, età, lignaggio, parentela, patria, educazione; le
quai cose tutte accommodatamente espresse sono dal poeta Orazio così dicendo e
parlando della comedia:</p>
<lg type="non-definito">
<l>Convien considerar ben qual persona</l>
<l>A ragionar s'induca nelle scene:</l>
<l>Se un padrone o ver servo ragiona,</l>
<l>S'un giovane o ver vecchio in scena viene,</l>
<l>S'una nutrice o vero una matrona,</l>
<l>S'un mercante che vien dall'Inde arene,</l>
<l>O un contadin, o s'un che nato sia</l>
<l>In Tebe o in Argo, in Colchi od in Soria.</l>
</lg>
<p>E questo basti d'intorno alla moralità.</p>
<p>La sentenza veramente dee versare in cose private pertinenti alla economia,
cioè governo di robba e di famiglia; e ciò basti.</p>
<p>La dizione, o ver tessitura di parole, si deve osservare come dice il
suddetto poeta nella sua <emph>Poetica</emph>:</p>
<lg type="non-definito">
<l>La comedia non deve esser narrata</l>
<l>Con tragiche parole alte e gonfiate;</l>
<l>Né la tragedia vuol esser trattata</l>
<l>Con umili parole e poco ornate.</l>
<l>Ogni cosa convien che sia locata</l>
<l>Secondo la sua propria qualitate.</l>
<l>Tallor alzarsi la comedia vuole</l>
<l>E la tragedia umil veder si suole.</l>
</lg>
<p>E ciò sia detto d'intorno alla dizione.</p>
<p>L'apparato veramente consiste nella scena e nelle persone, e ciò basti agli
intendenti. Cratino ordinò che le persone di cui la vita e i costumi
rapresentar e biasmar si doveano, in tal abito e sembiante comparessero in
scena che, pria che gli attori a ragionar incomminciassero, dalla sembianza
dell'aspetto fossero riconosciute. Ultimamente questa tanta licenza fu moderata
da coloro che una via di mezzo tennero in scriver le comedie, nuove maniere
ritrovando di abiti e di volti deformi e brutti per muover maggiormente il
riso. E nel Lazio in qual guisa questo costume si osservasse di rapresentar
l'altrui faccia e vestimenta, lo dimostra Virgilio in questi versi:</p>
<lg type="non-definito">
<l>Con versi incolti e con orribil volti</l>
<l>D'aspre scorze degli arbori formati,</l>
<l>Scherzano insieme come pazzi e stolti</l>
<l>Gli agricoltor che d'Ilio fur cacciati.</l>
</lg>
<p>Il volto e 'l vestimento convien che sia conforme al sesso, all'età, alla
condizione, alla fortuna, alla patria et a lo stato in cui si ritrovano le
persone rapresentate. E quallor in scena vien introdotto alcuno di cui
l'imagine espressa et intera un altro prenda, sì che paia proprio e natural
quello di cui fatto è simile, bisogna che qualche cosa segnalata s'intraponga
per distinguer e riconoscer l'un da l'altro; il che gentil e graziosamente
osservò il facondo Plauto nel suo mirabil <emph>Anfitrione</emph>. La scena
poi, sì come giudica Vitruvio nel 5 libro all'ottavo capo, formar si suole alla
somiglianza degli edificii privati e communi.</p>
<p>Le parti della quantità sono quattro: prologo, episodio, corico et essodo,
cioè fine della comedia; la quale meglio assai dividesi in quantità de parti
che solamente in prologo, epitasi, protasi e catastrofe, essendo le tre ultime
più tosto particelle della qualità, come parti della favola, che della
quantità. Imperò che la protasi dà principio alla favola, la quale in sé
contiene qualche periglio, sgomento, cruciato, o ver noioso e travagliato
pensiero; l'epitasi quasi degli stessi travagli è ripiena; la catastrofe, col
rapresentar i varii successi della fortuna avversa rivolta in favore, da lungi
scuopre il fine della comedia. La protasi, adunque, sovra la cui base è fondata
la favola, suol rapresentar l'atto primo e tallora un degli altri, l'epitasi il
secondo e 'l terzo e tallora il quarto, sì come appare nell'<emph>Ecira</emph>
e ne l'<emph>Anfitrione</emph>. La catastrofe rapresenta l'atto quinto e
tallora parte del quarto, sì come vedesi negli <emph>Adelfi</emph>, et alcuna
volta quasi tutto l'atto quarto, come nell'<emph>Eutantumerumeno</emph> e nella
<emph>Cistellaria</emph> si comprende.</p>
<p>Dei prologhi molte sono state le maniere, imperò che in loro et alcune volte
brevemente si narra l'argomento, cioè il soggetto della comedia, sì come nelle
sue suol far Plauto, et altre fiate si difende il poeta, sì come fa Terenzio; e
tallora si loda il poeta e la favola, come nell'<emph>Ecira</emph>, e si
ringraziano gli spettatori. Gli episodii si pigliano fuor della favola, ma però
a quella accommodar si deveno, e sono di due guise; perciò che o s'introduce a
ragionar in scena una persona la qual è fuor della favola, o vero ha parte di
essa favola. E la prima guisa si osservò o vero per dichiarar l'argomento, o
vero per narrar il fatto come è successo. Di questa seconda l'esempio appare in
Antifonte e Cherea, i quali insieme ragionano della cena; della prima l'esempio
si vede in <emph>Formione</emph>, mentre Dave e con seco solo e con Geta
ragiona, nell'<emph>Ecira</emph>, mentre Filote e Sira fra di loro e con
Formione ragionano; e simili esempi veder si ponno in altre comedie. Ma quando
s'induce la persona che ha parte nella comedia, o vero fa ella qualche cosa o
vero narra gli altrui fatti, sì come nell'<emph>Eutantumerumeno</emph>, ove
Cremete apparecchiando la cena s'intende operar, e narrar Menedemo quando va
discorrendo perché si trovi cotanto travagliato e tormentato.</p>
<p>Il coro come parte propria della tragedia è stato rimosso dalla comedia come
improprio et inconveniente a quella, onde non occorre a dirne altro. L'essodo
della comedia deve esser lieto e felice, al contrario della tragedia, la qual
suol terminar e finire in afflizioni e miserie.</p>
<p>Finora abbiam discorso delle parti della comedia; ora vegnamo a trattare
della tragedia, e primieramente veggiamo che cosa ella sia et in quante parti
si divida.</p>
<p>La tragedia secondo l'uppinione d'Aristotele è imitazione d'un'azione grande
et illustre, compitamente fatta, e dolcemente descritta con le sue parti
separate e distinte, dichiarando et acquetando i travagliosi accidenti che vi
concorrono, non per via di narrazione, ma per mezzo di misericordia e di
sgomento. Or con l'occasione di tal difinizione sorge un bel quesito, il qual
è: se vero è che le perturbazioni dell'animo seguano il temperamento del corpo
e bene spesso con tal inganno ci assaglino e con tanto furore ci tiranneggino,
che a viva forza spogliandoci del libero arbitrio ci perturbino l'intelletto,
ci confondano la memoria e ci pervertano il giudicio, sì che impetuosamente ci
rapiscano come ciechi e privi di ragione e di consiglio ad operar cose che il
più delle fiate ci risultano in grave danno e pregiudicio dell'onor nostro, e
tallora ci inducono in manifesto et evidente pericolo della propria vita. Onde
non senza gran mistero dal divino Platone questi affetti così violenti son
chiamati demoni, quasi nati insieme con noi e sopra di noi imperiosamente
tenendo e crudelmente ministrando il lor tirannico dominio; il quale acennando
Virgilio, disse in persona di Niso quasi presago del futuro danno:</p>
<lg type="non-definito">
<l>Scende dal ciel questo desir mio ardente,</l>
<l>O ver provien dalla mia propria mente?</l>
</lg>
<p>E Platone nel suo <emph>Convivio</emph> afferma che l'amore è un gran demone
per essere una passione dell'animo sovra tutte l'altre veementissima. Iamblico
ancora nel trattato <emph>Dei misteri egizii</emph> disse che gli affetti erano
come chiodi pungentissimi che traffiggono il core et inseparabilmente
congiungono gli animi coi corpi.</p>
<p>Come dunque rimediar potrassi ad una tal e tanta violenza, contra la quale
non sol è malagevolissimo ma quasi impossibile di far ischermo e riparo veruno?
L'affermar che non seguano sarebbe un distrugger l'arte della fisionomia, la
quale è men fallace dell'altre arti divinatrici. Però noi giudichiamo che in
tal maniera risolver si possa questo dubbio dicendo che le perturbazioni non
seguano la temperatura del corpo come causa adeguata, perché et alle piante et
ai metalli ciò converria; oltre di questo non la seguono come causa principale,
perché tal è la potenza sensibile dell'amima, la qual non è temperatura. Onde
alle perturbazioni conviene il temperamento, come materia senza la quale esser
non ponno, come stromento per lo quale sono varie e diverse. Più oltre al
temperamento, più tosto segue una inclinazione et attitudine naturale ad una o
ver ad un'altra perturbazione che assolutamente essa perturbazione, con tutto
ch'ella ancora in un certo modo vi séguiti. Oltre ciò discorrendo, questo
séguito di temperamento si considera in due guise, o vero tale che correggere
et ammendare non si possa, sì come son le qualitadi che seguono, o vero tale
che correggere et ammendare si possa, et in questa maniera séguita la
perturbazione; della qual diversità la ragione procede dalla cognizione che
concorre ad esse perturbazioni e non alle seconde qualitadi. Quindi,
chiaramente si comprende che i primi moti dell'animo ponno essere e non esser
in potestà dell'uomo. Cosa chiara ancora e manifesta è che malamente giudicato
ha Filoppono nel Proemio dell'<emph>Anima</emph> nell'espozione del
decimoquarto commento, affermando sin dal principio del mondo esser infuso in
tal temperamento le ragioni di questi affetti secondo il merito di ciascuna
delle anime ragionevoli; imperò che gli affetti e i costumi non vengono infusi
in esse anime da causa strana, ma provengono dall'anima e dal corpo,
distintamente considerando la cagione di tali effetti. Né già vorressimo che
alcuno si turbasse contra di noi per aver detto che i temperamenti sono
stromenti delle perturbazioni, non si variando l'intenzione dell'artefice per
la varietà degli stromenti e risorgendo dalla varietà del temperamento una
varia inclinazione e perturbazione. Perciò che noi teniamo che i temperamenti
non solo sono stromenti, ma per diversa ragione e materia e stimolo delle
perturbazioni.</p>
<p>E perché alcuno potrebbe forse dubitare, circa le parti della qualità, come
della tragedia le parti esser possano l'apparato e la melodia, non possendo
ella stare per propria sua natura senza di loro, a costui risponder si puote
che in due maniere l'imitazion tragica considerar si deve: prima come scritta e
poscia come recitata. In questa seconda guisa si concede che l'apparato e la
melodia siino parti della tragedia, ma nella primiera non mai. Sovra tutte
l'altre parti della tragedia porge diletto mirabile la favola per li varii
riconoscimenti et affetti dell'animo; imperò che provenendo dalla meraviglia
delle cose il desiderio di saperle, et a volerle sapere convenendo posseder
bene la perfezione e i numeri della natura, quindi aviene che per tali
cognizioni et affezioni noi sentiamo diletto grandissimo, derivando da loro e
la cognizione e l'ammirazione. Ma come potrà dilettare la favola tragica, per
bellissima ch'ella si sia, inducendo negli animi degli spettatori compassione
così veemente che dalle lagrime astennere non si possano? Il che senza dubbio
veruno proviene dalla imitazione, avenga che altri altrimente sentano. Ma per
avertimento d'Aristotele, dovendo esser le parti della favola fra di loro così
ben composte e congiunte che levandosene una, l'altre imperfette rimangano, fia
alcuno che dubbiti questo non avvenire anco negli episodii, o vero digressioni
che dir vogliamo? Pur essendo elle fuori della favola, non è disdicevole che si
trattino brevemente; il che Aristotele così intende che far si debba. Quindi
appare Virgilio nelle sue digressioni essere stato mirabile et in trattarle
aver dimostrato grandissimo giudicio.</p>
<p>Ma se più oltre ricercar vogliamo la cagione per la quale gli antichi nelle
favole tragiche han trattato cose vere, da loro imaginate o vero da altri
narrate, noi trovaremo che ciò hanno fatto per proporre inanzi agli occhi de'
lettori o vero degli spettatori una sembianza di verità che in simil casi
avvenir puote. Imperò che non essendo verissimil cosa che l'umane miserie siino
incognite a gran prencipi et a regi, non vengono a far credere il verisimile
coloro che nuovi et inauditi casi di una tragica scena sogliono trattare. E
così pare che Aristotele abbia giudicato. Per il che non intendono chiaramente
il precetto di Aristotele coloro ì quali per tal cagione hanno affermato il
poeta tragico trattar favole vere; perciò che avendo egli per oggetti suoi
principali due grandissimi affetti dell'animo, cioè di commuovere i lettori o
vero gli spettatori a compassione e temenza, et essendo più malagevol cosa
indur queste due perturbazioni che l'altre le quali dolcemente alteran l'animo,
perciò il tragico deve narrare cose vere, nascendo il verisimile dal vero; e
tal uppinione semplicemente è vera.</p>
<p>Ma qui nasce un dubbio, se nella scena tragica nuove favole trattar si
possano; e secondo Aristotele dir possiamo che quelle che più dilettano, e
secondo noi ancora, le antiche e le vere trattar si ponno nonostante il diverso
parere d'altrui. Il che anco potrebbe forse muover dubbitazione, perciò che,
avvenga che nella pittura non sia lecito di partirsi ponto dalla verità (ché
altrimenti poco diletto di lei si prenderebbe, non si potendo apprender il vero
né per via d'argomenti congetturarlo), nientedimeno, perché il poeta imita
l'universale, s'egli trattarà bene la favola e la proporrà inanzi agli occhi
de' riguardanti, essi rimaranno tutti sodisfatti e commodamente considerar
potranno quella bella imitazione, il che conseguir non puote il pittore, il
quale (sì come di sopra detto abbiamo) versa circa una cosa singolare e
particolare. Ma avendo per principal oggetto la tragedia l'orribile e 'l
miserabile, perciò il tragico dee far elezione più tosto di quelle cose
meravigliose che per se stesse ponno stare, che di quelle che dal caso o vero
dalla fortuna sogliono provenire. Imperò che, non potendo essere l'ammirazione
tragica senza orrore, chi dubita che maggior non provenga dal fato che dal
caso, essendo la paura una certa mestizia o vero perturbazione cagionata dalla
imaginazione del mal futuro? Né già Aristotele si contradice affermando il
destino aver luogo nelle umane operazioni, e tallor tal proposizione negando;
perciò che egli ha parlato secondo l'uppinione de' poeti, ai quali è paruto per
questa sola ragione potersi gli animi degli ascoltanti commuover a misericordia
e sgomentarli col culto e col timore dei dèi. Per tutte queste ragioni si prova
sovra l'altre quelle favole esser commendate le quali in lor contengono e
stupore e pietade e sgomento.</p>
<p>Delle favole alcune sono semplici, altre composte. Le semplici non hanno in
loro riconoscimento et affetto, le composte contengono e l'uno e l'altro; i
quali in tal maniera porre si devono nelle favole ch'elle (come dice
Aristotele) non doppo l'agnizione et affezione, ma per mezzo loro paiano esser
nate. La peripezia è una mutazione di quelle cose che contrariamente si
trattano, e tal alterazion d'animo nasce o vero da una sola persona, la quale
di felice divien infelice sì come l'<emph>Edippo tiranno</emph>, o vero da due
persone, delle quai l'una di felicità cade in miseria, l'altra di miseria sale
in felicitade, di cui l'esempio ottimamente vien proposto da Aristotele nella
persona di Linceo. L'agnizione è un riconoscimento di persone felici o vero
infelici, per lo qual noi si moviamo ad amarle o vero odiarle; et allora
grandemente diletta questa agnizione quando è congiunta con la peripezia. Ma
Aristotele ha separate le agnizioni delle cose inanimate da questa,
introducendo i poeti spesse fiate i riconnoscimenti per mezzo delle cose
innanimate, e riprovando esso Aristotele quelle agnizioni delle cose innanimate
che per se stesse stanno e non quelle che per altro fine si formano. Per questo
ancora l'istesso filosofo ha distinto le agnizioni oratorie dalle poetiche,
ritrovandosi anco le congetturali nelle tragedie, sì come
nell'<emph>Edippo</emph> quando si cerca s'egli ha ucciso il padre o vero
giacciuto sia con la madre; però che gli oratori e i poeti diversamente
trattano l'istesse materie, non sapendo la persona la qual vien introdotta dai
poeti d'aver commesso il delitto, e quella che introducono gli oratori sa
d'aver errato. Appresso i tragici il reo spontaneamente confessa il delitto;
appresso gli oratori lo nega; nelle tragedie il reo convinto dagl'indicii si
meraviglia; nelle orazioni oratorie si duole senza meraviglia d'esser convinto.
Il reo tragico è degno di compassione, quallora per imprudenza ha peccato;
l'oratorio è degno di pena quallora per malizia ha commesso omicidio o simil
altro delitto.</p>
<p>Finora noi abbiamo trattato delle parti della favola che la rendono
intricata. Resta ora che quella parte consideriamo per la qual essa favola
divien affettuosa; però che quella passione d'animo è un'azione dogliosa e
mortale la qual procede da cruciati, da tormenti, da ferite, e da morti che
apertamente si veggono. Oltre la suddetta perturbazione si ricerca anco la
moralità, la qual nelle tragedie si usa quando si eleggono persone atte alla
compassione et all'orrore. E principalmente avvertir conviene di non introdur
in scena persone giuste e pie di felici divenute infelici, non apparendo alcuna
sceleratezza in loro che muova terrore, ma accidental miseria che induce sol la
compassione e non il terrore; le quai due cose appresso i poeti dalla religione
depender suogliono. All'incontro, l'inique e malvagge persone dalla miseria
alla felicitade alzate muovono in altrui più tosto iracondo che pietoso
affetto. Ma dubiterà forse alcuno per qual cagione Aristotele nel trattato
delle parti tragiche abbia tralasciata quella la quale apparteneva ai buoni
divenuti felici, ritrovandosi una simil azione appresso i tragici come appresso
Sofocle nella sua <emph>Elettra</emph>, nella quale fingendosi ella buona e
parimenti Oreste buono, l'una e l'altro però conseguisce felicitade, questi
godendo il regno paterno doppo la morte di Egisto, e quella liberata essendo di
un'asprissima servitude.</p>
<p>Tal dubbitazione risolver si puote, affermando questa introduzione di simili
persone esser lontanissima dalla tragedia; imperò che trattando il poeta cose
meste e lugubri, non si propone già mai per oggetto la sola felicitade, il che
chiaramente si vede nella suddetta tragedia nella quale Egisto e Clitennestra
da l'un lato infelici si dimostrano e da l'altro Elettra et Oreste non meritan
d'esser nominati buoni. Il che anco piacque al divino Platone. Né già in tutto
malvagge cadute in miseria muovono compassione, essendo ella un affetto di
mestizia causata dall'evidente danno di colui che non lo merita. Rimane adunque
che gli incontinenti, i quali né in tutto buoni né in tutto mali sono, vengano
introdotti nella tragedia. Oltre di ciò una grande sceleratezza può aver luogo
nelle tragiche azioni, pur che sia stata commessa per imprudenza e non per
malizia. Più oltre, se vi fosse alcuno che saper volesse per qual cagione
questa condizione mista d'uomini buoni insiememente e mali sia atta et
accommodata a commuover misericordia, dirgli si potrebbe che ciò avviene dalla
qualità naturale o vero accidentale delle persone, di cui tal e simil è la
maggior parte; però che rarissimi sono coloro che in tutto siino scelerati, i
quali non son degni di misericordia, che nasce da una certa similitudine. Ma
che si risponderà a questo: che anco negli scelerati stessi ha luogo la
commiserazione? Risponderassi che allora ha luogo quando il castigo eccede il
delitto; però che la misericordia non nasce assolutamente dalla somiglianza di
colui che patisce e di noi che patir lo veggiamo, ma perché noi ai medesmi casi
soggetti siamo, per quella ingiustizia la quale vien usata a quel malfattore
che vien punito maggiormente di quello che ha peccato. Chi dunque
ragionevolmente riprender potrà il divino Marone mentre commuove la
misericordia nella persona di Mezenzio? Chi giustamente ripiglierà il
dottissimo Sperone il qual, anch'egli nella sua tragedia, induce misericordia
nella persona di Canace e Macareo fratelli, essendo stati sceleratissimi? Per
il che in simili favole chiaramente riluce l'artificio poetico.</p>
<p>E quindi nasce un bellissimo dubbio, onde avvenga che la favola tragica
ricerchi persone illustri; il quale risolver si puote non sol con la ragione
dell'oggetto da noi di sopra acennato, ma anco per più recondita ragione: qual
è, che tanto maggiore la commiserazione e l'orrore si commuove quanto maggiore
mutazione si vede dello stato felice e lieto nel misero e calamitoso.</p>
<p>Doppo questa favola tragica segue un'altra composta e formata di due qualità
di persone, la quale non così alla tragedia conviene come la prima, però che
nel fin di quella appare giocondità e felicitade sì come nella persona di
Oreste e di Egisto veder si puote. Ma qui si dubita se Aristotele abbia tenuto
che una tal favola cada tutta in tranquillità et allegrezza, o ver più tosto
parte in felicità e parte in miseria. Ma se quel gran filosofo ha affermato
quella contentezza esser propria della comedia, perché anco dir non possiamo
questa favola esser propria della tragedia? Il che chiaro si prova per
l'esempio da noi addotto.</p>
<p>Or volendo noi considerare la natura di quella misericordia che dal tragico
vien commossa, sommariamente distinguiamo in tal guisa le azioni dicendo che
altre siino di persone amiche, altre di nemiche, altre di neutrali. Et invero
se uno ucciderà il suo nemico, indarno moverà quella compassione che noi
ricerchiamo; e ciò aviene tra persone neutrali. Séguita, dunque, che noi
intendiamo solamente le amiche, le quali o per parentella o per amicizia sono
congiunte; la qual parte di divisione alcuni giudicano doversi tralasciare. Ma
se gli amici (il che di rado avviene) si tolgono di vita, non più amici sono ma
nemici divengono; et all'incontro uccidendosi i nemici l'un l'altro indarno
tentano di muover compassione negli animi altrui. E se tallor interviene che
l'un amico da l'altro rimanga ucciso per inimicizia d'improviso tra lor nata,
perché anco questa parte non accettaremo? Ma se altrove Aristotele della
compassione trattando l'attrocità dalla misericordia ha distinta, accadendo
quella tra i congiunti di sangue e questa tra gli amici, per qual cagione
ricercandosi la tragica commiserazione vi si meschia anco l'attrocità? Non per
altro se non perché un istesso effetto a cose diverse paragonato, et atroce e
miserabile chiamar si puote. Imperò che se noi riguardo aver vogliamo al
parentado di persone che si amazzino, tal uccisione chiamaremo noi atroce; ma
se gli spettatori riguardaremo, quel mortal effetto miserabile chiamaremo.</p>
<p>E per certo, sovra tutti questi misfatti et enormi eccessi, sceleratissimo è
quello che con volontaria malignitade si comincia e per accidental impedimento
non si finisce, perché questo non commuove così gli animi né li perturba. È ben
vero che la sceleratezza si rapresenta facile ad esser commessa; in che più
tosto si riconosce l'imprudenza de lo scelerato in tentar delitto che fornir
non possa, che la malizia del delinquente nel proseguire e consumar il delitto
da cui la sceleratezza è lontana per non essersi commesso. Et il riconoscimento
di tal fatto le menti ingombra di gran meraviglia e d'alto stupore. L'ultima
maniera sovra tutte l'altre bellissima è quando s'introduce persona la qual
volendo commettere un grave errore, pria che lo commette si riconosce e
s'astiene e non erra; e perciò si preferisce a tutte l'altre questa guisa
d'introdozione di persone. Perché contenendo in sé la perturbazione degli
animi, non è però tal e tanta come nelle altre si trova. Onde si vede che
Aristotele non in tutto approva quella ridondanza di affetti che sovente muover
suol la poesia, la qual uppinione tenne prima Platone. Ma perciò l'affetto non
si commuove nel primiero modo, essendo nel secondo il medesimo periglio; perché
contro gli scelerati questo sempre osservar si suole, sì come chiaramente
appare nella persona di Aemone contro quella di Creonte.</p>
<p>I costumi devono esser buoni e rapresentar una bontà naturale, frequentata
et abituata; in che prese error Euripide introducendo la persona di Menelao per
le parole di Tindaro contrastar in giudicio con Oreste. Perciò convengonsi
attribuire costumi conformi alla qualità della persona che si forma e
s'introduce. Onde anco ha errato l'istesso Euripide nella persona di Menalippe,
et Omero nel pianto di Ulisse, e l'Ariosto fingendo Ruggero cercar Angelica.
Oltre di questo devono corrispondersi insieme le operazioni della persona
introdotta, in che anco errò il medesimo Euripide nella tragedia intitolata
<emph>Ifiginia</emph> et in quella ch'è nomata <emph>Aulide</emph>, ove la
seconda supplicazione non corrisponde alla prima. Ma se avviene che inequali
costumi usar convengansi, con equalità ciò far si deve.</p>
<p>Della sentenza parti principali sono queste: illustrar le cose oscure,
dilatar le anguste, concordar le repugnanti, perturbar gli animi accrescendo le
cose picciole e minuendo le grandi; le quai parti più per avventura convengonsi
all'oratore ch'al poeta. E la ragione è questa, però che proprio oggetto è
dell'oratore persuader la sua intenzione, ond'egli principalmente versar suole
d'intorno la sentenza, provando, rifiutando, perturbando, amplificando e
diminuendo. Ma il poeta si propone inanzi agli occhi l'imitazione, e della
sentenza si serve sol quanto fa mestieri ad essa imitazione.</p>
<p>L'apparato tragico si forma di colonne, di fastigii, di statue e pitture, e
d'altre opere regali, sì come tratta Vitruvio nel quinto libro al capo
ottavo.</p>
<p>Le parti della tragedia sono quattro, cioè il prologo, l'episodio, il corico
e l'essodo. Il prologo (secondo Aristotele) è una certa narrazione inanzi
l'ingresso del coro, la qual dichiara il soggetto della favola. Ma non poca
dubbitazione potrebbe apportare quello che si legge appresso Aristotele nel
terzo libro della sua <emph>Retorica</emph>, ov'egli, trattando del proemio,
dice il proemio degli oratori essere nelle loro orazioni il medesimo ch'è il
prologo de' poeti nei loro poemi et il ricercare dei musici nei loro suoni
armonici; il che, s'è vero, cosa manifesta è che in un istesso modo è stato
preso et usato il prologo così dai Latini come dai Greci, perciò che i proemii
dagli oratori nelle cause forensi in tal maniera con l'altre parti congiunger
si devono che dalla medesima causa paiano esser nati. Quindi avviene che
Cicerone nel primo libro <emph>Della invenzione</emph> tra i viziosi esordii
annovera quello il qual chiamasi disgiunto e separato. Aristotele chiamò
episodio tutta quella parte della tragedia la qual è tra i canti corici. Onde
alcuno dubitar potrebbe l'episodio esser maggiore di essa favola, contenendosi
tutta l'azion tragica tra essi canti corici. Ma se Aristotele tutta quella
parte ha chiamata episodio perché maggior porzione di quella parte è composta
di episodii, deve cessare ogni dubitazione. Ma queste cose in tal maniera
ordinar si convengono che l'una dall'altra proporzionatamente dipenda, o vero
secondo il verisimile o vero secondo il necessario.</p>
<p>Le parti coriche sono la parodo, lo stabile, e 'l como; et in essa parodo
suol ragionar solamente il coro, il qual ragionamento si fa inanzi al canto; ma
nell'<emph>Edippo</emph> di Sofocle il coro non ragiona sùbito ma canta in essa
parodo, perciò che quel coro non è proprio di quella tragedia ma è coro di
fanciulli, i quali per commandamento di Edippo insieme col sacerdote dagli
altari si portono. In che secondo l'uppinione d'alcuni non ha errato Sofocle né
trasgressi i precetti tragici. Quindi appare la parodo esser fine del prologo,
perché in quella primieramente incommincia a ragio nar il coro. Circa lo
stabile versa il coro mentre canta, però che tal canto è lento e quasi stabile;
perciò non ha l'anapesto né il trocheo, i quai due piedi sogliono usarsi spesso
nei canti comici.</p>
<p>Il como è come essodo del corico, il quale è pien di scherzi e di
facezie.</p>
<p>Convien poi che il il coro tutto insieme rapresenti la persona di un solo
recitante, e di varie e diverse cose ragioni. Imperò che rimanendo sempre in
scena il coro dal principio insino al fine, sarebbe cosa sconvenevole che tante
persone restassero oziose senza dir cosa alcuna, richiedendosi nella scena
persone che insieme parlino e si rispondano; onde si cerca per qual cagione
essendo il coro in scena non ragioni più tosto egli ch'altra persona nuovamente
s'introduca a parlare; et in ciò Sofocle merita d'esser antiposto ad Euripide.
Del qual coro e del suo ragionamento ottimamente ha sentito e trattato Orazio
in questi versi:</p>
<lg type="non-definito">
<l>L'ufficio principal quest'è del coro,</l>
<l>La diffesa pigliar del proprio autore,</l>
<l>E nel mezzo degli atti non mai fuore</l>
<l>Uscir in scena, senza il suo decoro.</l>
<l>Dal soggetto non parta, et a coloro</l>
<l>Che buoni sono porga ognor favore,</l>
<l>Dia buon consiglio e freni il rio furore</l>
<l>Degli iracondi, e spreggi argento et oro.</l>
<l>Egli commendi d'una parca mensa</l>
<l>Le vivande salubri, e 'l basso stato,</l>
<l>E la giustizia e la tranquilla pace.</l>
<l>Non palesi i segreti, e con intensa</l>
<l>Mente i dèi preghi, che l'uom pio che giace</l>
<l>Alzino in loco del superbo ingrato.</l>
</lg>
<p>Nella interpretazione di questi versi non si deve approvare l'uppinione di
coloro che in vece di ‘ autore ’ leggono ‘attore’,
intendendo attore per eccellenza una persona finta che reciti il prologo, la
cui difesa dicono doversi prender dal coro, e ciò aver inteso Orazio; imperò
che come favorirà egli i buoni et amarà i giusti e pii, difendendo Medea
sceleratissima e crudelissima sopra quante mai furono? L'esodo è quello doppo
il quale non canta più il coro, in che si cerca se nella scena si debbano
introdur morti.</p>
<p>Onde noi tegniamo che non è lecito, perciò che se questo si facesse, il
terrore e la misericordia non dall'ingegno né dal giudicio dei poeti ma
dall'istesso spettacolo riconosciuto verrebbe.</p>
<p>Resta che noi discorriamo della parte della [poesia] la qual si chiama
mista, et è di due maniere. Ella dunque vien detta mista perché in lei
s'introducono a parlare varie e diverse persone ma anco l'istesso poeta tallor
ragionar suole. E le sue parti sono otto, cioè epopea, melopeia, elegiaca,
ditirambica, iambografa, epigramatografa, innografa, epitalamiografa. La prima
è l'epopea et ha le medesme parti quali ha la tragedia, oltre la musica e
l'apparato. Ma circa la favola vi è qualche differenza, imperò che la favola
della epopea può esser più lunga che quella della tragedia per la varietà e
diversità di assaissime cose che in lei si trattano; la qual in tal guisa
dilettando suol levar ogni noia che dalla lunga udienza risultar potrebbe, e
ristorar gli spiriti lassi e stanchi con la vaghezza delle dolci digressioni.
Il che nella tragedia avenir non suole, nella quale s'imitano gli uomini quasi
operanti. Perciò l'azione tragica non viene accresciuta dai lunghi episodii,
non si potendo quelli prender di lontano ma dai luoghi più vicini. Et onde
avviene che la tragedia, la qual tratta a guisa dell'epopea, per uppinion
d'Aristotele più grata esser soglia e per tal sembianza apporti noia e tedio?
Non già per altro se non perché, sì come al gusto aggradano più le cose dolci
che l'altre saporose, inducono però tosto sazietà di loro, così parimenti nella
tragedia assai più grata e gioconda ci si rende che l'epopea pur ch'ella sia in
tal guisa moderata che di sé in noi sazietade alcuna non partorisca. Oltre ciò
più meravigliosi effetti ricerca l'epopea che la tragedia, di che ne rende
certa ragion Orazio poeta così dicendo:</p>
<lg type="non-definito">
<l>Men ci muovon le cose a noi riferte</l>
<l>Che quelle che dagli occhi son scoperte,</l>
</lg>
<p>avvenga che tallora et anco la tragedia a l'epica meraviglia estendere et
addattare si possa. Ma sovente accadendo che il figmento poetico col mirabile
si congiunga, avvertir conviene che tal fizione dipenda solamente dalle cose
precedenti, né più oltre si estenda; però che più agevolmente in tal modo se le
presterà credenza e terrassi per vera, massimamente dovendo il poeta trattar
più tosto quelle cose false che probabili sono et apparenti, che quelle vere
che così approvate et ammesse dagli uomini non sono. Imperò che il proponimento
e fine del poeta esser deve il documento di buone creanze e di costumi gentili,
i quali s'egli pianta et inserisce negli animi o con vere o con imaginate
narrazioni, in ogni modo l'intento suo ottiene. E non potendo questo conseguire
quallora non si presti ampia fede a quel che dice, in tal caso giudicioso si
dimostrerà in seguir l'uppinione del vulgo.</p>
<p>Quanto appartiene ai costumi, parci d'aver discorso di sopra nel lor proprio
trattato a bastanza; così d'intorno al soggetto della sentenza ci pare che
basti quello che di sopra al suo luogo detto abbiamo. Similmente ancora, benché
di sopra a pieno trattato abbiamo della dizione, nientedimeno, sopra il tutto
avvertir deve l'epico poeta di parlar poco e raro in propria persona, perché
s'egli altrimenti facesse, imitator vero non sarebbe. Circa poi la dignità et
eccellenza del poema epico e tragico, differenza non v'è fra Aristotele e
Platone.</p>
<p>La seconda è la melopeia, la qual contiene in sé una certa particolar azione
tallor grave et onesta, tallor giocosa e piacevole; la quale si forma con versi
non in tutto rozzi et ignudi, ma di numeri vestiti e di armonia ornati, per
apportar in un istesso tempo e diletto e giovamento. Et invero da principio i
melici solevano trattar solamente di cose divine, sì come appare nei salmi del
regal profeta. Poscia in processo di tempo condescesero al trattato delle cose
umane, cioè ai diletti amorosi e lascivi et ad altre cose umili s'abbassorono.
E perciò la facoltà melica versa principalmente circa le lodi e le preghiere
fatte ai dèi o a' prencipi; il che acennando così dice Orazio:</p>
<lg type="non-definito">
<l>La Musa cominciò primier a unire</l>
<l>Il canto suo fatto in divino onore,</l>
<l>E in loda degli eroi al suon di lire</l>
<l>Che rendon armonie dolci e sonore</l>
<l>La Musa cominciò cantar l'ardire</l>
<l>De' gioveni e l'ardente loro amore,</l>
<l>E i vincitor dei corsi e delle lotte,</l>
<l>E i conviti che fansi e giorno e notte.</l>
</lg>
<p>Il medesimo poeta dichiara similmente qual sia il soggetto dell'elegia in
questi versi, così dicendo:</p>
<lg type="non-definito">
<l>Gli amor, sdegni, repulse, gelosie,</l>
<l>E dolcezze or godute, or interditte,</l>
<l>Si sogliono trattar ne l'elegie</l>
<l>Di versi disugual composte e scritte.</l>
</lg>
<p>Ma non per altro le bellicose imprese cantate in simil consonanze poetiche
da Tirteo state sono tralasciate, se non perch'egli ha rammemorate solamente
quelle materie le quali a l'elegiaco poema conformi e corrispondenti sono.</p>
<p>La ditirambica dalla lirica in questo è differente, perch'ella versa circa
le lodi di Bacco cantate al suon della tibia; et in ciò serba l'usanza della
Frigia ove tal musica si osserva. E perciò Filosseno, il quale si è affaticato
di congiunger et addattar alla dorica la ditirambica armonia, indarno impiegò
tal fatica; perché in lui puote assai più la natura che lo tirava alla frigia
che l'arte che l'invitava alla dorica. Dimanderà forse alcuno per qual cagione
questa poesia ditirambica in tal maniera si conformi con quella che dal suo
natural seggio e proprio stato leva la mente e ne l'animo induce movimenti
affettuosissimi. A questo tale risponder potrassi, che tal poesia convenendosi
tutta a Bacco sia propria di quel armonico concento di numero e suoni che ai
Baccanti e furiosi sommamente si conviene.</p>
<p>L'epigramatografa ha varii e diversi soggetti, imperò che essendo una certa
picciola particella di tutte le maniere poetiche, quindi aviene che nei suoi
versi si vegga tal qualità di soggetto qual in ciascun degli altri poemi
ritrovar si suole.</p>
<p>L'innografa canta le lodi dei dèi, e questa poesia è la più antica di tutte
l'altre. Ma qui sorge un dubbio, in qual guisa de versi siano stati gli inni
primieramente scritti; né già mancano di coloro, che credono i iambici essere
più antichi versi di tutti gli altri, uscendosi fuori della bocca anco
famigliarmente parlando, quasi ch'essi più tosto dalla natura prodotti che
dall'arte formati siino, e gli altri dall'arte sola provengano; perciò sono
stati accommodati agli inni. Il che a noi in alcun modo non piace.</p>
<p>L'epitalamografa celebra le nozze de' prencipi e d'altri gran personaggi in
versi conformi a tal soggetto.</p>
<p>La moneda rapresenta un sol personaggio illustre et onorato, e di tal poesia
parti sono le nenie, l'epicedio, l'epitafio e l'epitalamio.</p>
<p>La bucolica imita i ragionamenti e i costumi pastorali et agresti. Non v'è
al fine impedimento veruno per lo quale anco la <emph>Georgica</emph> di
Virgilio non possa e debba essere annoverata tra le miste maniere della
poesia.</p>
<p>Questo breve discorso che fatto abbiamo d'intorno la comedia e tragedia e
l'altre parti della poesia basti per dichiarazione del ragionamento che or siam
per fare sopra l'opera di Dante.</p>
</div1>
</body>
</text>
</TEI.2>
