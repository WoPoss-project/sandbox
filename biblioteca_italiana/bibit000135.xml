<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il libro del Cortegiano</title>
      <author>Baldassarre Castiglione</author>
    </titleStmt>
    <extent>768 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000135</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Il Libro del Cortegiano</title>
        <author>Castiglione, Baldassar</author>
        <editor id="ed">Quondam, Amedeo</editor>
        <editor id="ed2">Longo, Nicola</editor>
        <publisher>Garzanti</publisher>
        <pubPlace>Milano</pubPlace>
        <date>1981</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language><language id="grc">Greco</language><language id="spa">Spagnolo</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-03-03T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<div1 n="Dedica">
<opener>
<salute>AL REVERENDO ED ILLUSTRE SIGNOR DON MICHEL DE SILVA VESCOVO DI
VISEO.</salute></opener>
<div2 type="capitolo">
<head>I</head>
<p>Quando il signor Guid'Ubaldo di Montefeltro, duca d'Urbino, passò
di questa vita, io insieme con alcun'altri cavalieri che l'aveano
servito restai alli servizi del duca Francesco Maria della Rovere, erede e
successor di quello nel stato; e come nell'animo mio era recente
l'odor delle virtù del duca Guido e la satisfazione che io quegli anni
aveva sentito della amorevole compagnia di così eccellenti persone, come allora
si ritrovarono nella corte d'Urbino, fui stimulato da quella memoria a
scrivere questi libri del
<title>Cortegiano</title>; il che io feci in pochi giorni, con intenzione di
castigar col tempo quegli errori, che dal desiderio di pagar tosto questo
debito erano nati. Ma la fortuna già molt'anni m'ha sempre tenuto
oppresso in così continui travagli, che io non ho mai potuto pigliar spazio di
ridurgli a termine, che il mio debil giudicio ne restasse contento.
Ritrovandomi adunque in Ispagna ed essendo di Italia avvisato che la signora
Vittoria dalla Colonna, marchesa di Pescara, alla quale io già feci copia del
libro, contra la promessa sua ne avea fatto transcrivere una gran parte, non
potei non sentirne qualche fastidio, dubitandomi di molti inconvenienti, che in
simili casi possono occorrere; nientedimeno mi confidai che l'ingegno e
prudenzia di quella Signora, la virtù della quale io sempre ho tenuto in
venerazione come cosa divina, bastasse a rimediare che pregiudicio alcuno non
mi venisse dall'aver obedito a' suoi comandamenti. In ultimo seppi
che quella parte del libro si ritrovava in Napoli in mano di molti; e, come
sono gli omini sempre cupidi di novità, parea che quelli tali tentassero di
farla imprimere. Ond'io, spaventato da questo periculo, diterminaimi di
riveder sùbito nel libro quel poco che mi comportava il tempo, con intenzione
di publicarlo; estimando men male lasciarlo veder poco castigato per mia mano
che molto lacerato per man d'altri. Così, per eseguire questa
deliberazione cominciai a rileggerlo; e sùbito nella prima fronte, ammonito dal
titulo, presi non mediocre tristezza, la qual ancora nel passar più avanti
molto si accrebbe, ricordandomi la maggior parte di coloro, che sono introdutti
nei ragionamenti, esser già morti: ché, oltre a quelli de chi si fa menzione
nel proemio dell'ultimo, morto è il medesimo messer Alfonso Ariosto, a cui
il libro è indrizzato, giovane affabile, discreto, pieno di suavissimi costumi
ed atto ad ogni cosa conveniente ad omo di corte. Medesimamente il duca Iuliano
de' Medici, la cui bontà e nobil cortesia meritava più lungamente dal
mondo esser goduta. Messer Bernardo, cardinal di Santa Maria in Portico, il
quale per una acuta e piacevole prontezza d'ingegno fu gratissimo a
qualunque lo conobe, pur è morto. Morto è il signor Ottavian Fregoso, omo
a' nostri tempi rarissimo, magnanimo, religioso, pien di bontà,
d'ingegno, prudenzia e cortesia e veramente amico d'onore e di virtù
e tanto degno di laude, che li medesimi inimici suoi furono sempre constretti a
laudarlo; e quelle disgrazie, che esso constantissimamente supportò, ben furono
bastanti a far fede che la fortuna, come sempre fu, così è ancor oggidì
contraria alla virtù. Morti sono ancor molti altri dei nominati nel libro, ai
quali parea che la natura promettesse lunghissima vita. Ma quello che senza
lacrime raccontar non si devria è che la signora Duchessa essa ancor è morta; e
se l'animo mio si turba per la perdita de tanti amici e signori mei, che
m'hanno lasciato in questa vita come in una solitudine piena
d'affanni, ragion è che molto più acerbamente senta il dolore della morte
della signora Duchessa che di tutti gli altri, perché essa molto più che tutti
gli altri valeva ed io ad essa molto più che a tutti gli altri era tenuto. Per
non tardare adunque a pagar quello, che io debbo alla memoria de così
eccellente Signora e degli altri che più non vivono, indutto ancora dal
periculo del libro, hollo fatto imprimere e publicare tale qual dalla brevità
del tempo m'è stato concesso. E perché voi né della signora Duchessa né
degli altri che son morti, fuor che del duca Iuliano e del Cardinale di Santa
Maria in Portico, aveste noticia in vita loro, acciò che, per quanto io posso,
l'abbiate dopo la morte, mandovi questo libro come un ritratto di pittura
della corte d'Urbino, non di mano di Rafaello o Michel Angelo, ma di
pittor ignobile e che solamente sappia tirare le linee principali, senza
adornar la verità de vaghi colori o far parer per arte di prospettiva quello
che non è. E come ch'io mi sia sforzato di dimostrar coi ragionamenti le
proprietà e condicioni di quelli che vi sono nominati, confesso non avere, non
che espresso, ma né anco accennato le virtù della signora Duchessa; perché non
solo il mio stile non è sufficiente ad esprimerle, ma pur l'intelletto ad
imaginarle; e se circa questo o altra cosa degna di riprensione (come ben so
che nel libro molte non mancano) sarò ripreso, non contradirò alla verità.</p>
</div2>
<div2 type="capitolo">
<head>II</head>
<p>Ma perché talor gli omini tanto si dilettano di riprendere, che riprendono
ancor quello che non merita riprensione, ad alcuni che mi biasimano
perch'io non ho imitato il Boccaccio, né mi sono obligato alla
consuetudine del parlar toscano d'oggidì, non restarò di dire che, ancor
che 'l Boccaccio fusse di gentil ingegno, secondo quei tempi, e che in
alcuna parte scrivesse con discrezione ed industria, nientedimeno assai meglio
scrisse quando si lassò guidar solamente dall'ingegno ed instinto suo
naturale, senz'altro studio o cura di limare i scritti suoi, che quando
con diligenzia e fatica si sforzò d'esser più culto e castigato. Perciò li
medesimi suoi fautori affermano che esso nelle cose sue proprie molto
s'ingannò di giudicio, tenendo in poco quelle che gli hanno fatto onore ed
in molto quelle che nulla vagliono. Se adunque io avessi imitato quella manera
di scrivere che in lui è ripresa da chi nel resto lo lauda, non poteva fuggire
almen quelle medesime calunnie, che al proprio Boccaccio son date circa questo;
ed io tanto maggiori le meritava, quanto che l'error suo allor fu credendo
di far bene ed or il mio sarebbe stato conoscendo di far male. Se ancora avessi
imitato quel modo che da molti è tenuto per bono e da esso fu men apprezzato,
parevami con tal imitazione far testimonio d'esser discorde di giudicio da
colui che io imitava; la qual cosa, secondo me, era inconveniente. E quando
ancora questo rispetto non m'avesse mosso, io non poteva nel subietto
imitarlo, non avendo esso mai scritto cosa alcuna di materia simile a questi
libri del
<title>Cortegiano</title>; e nella lingua, al parer mio, non doveva, perché la
forza e vera regula del parlar bene consiste più nell'uso che in altro, e
sempre è vizio usar parole che non siano in consuetudine. Perciò non era
conveniente ch'io usassi molte di quelle del Boccaccio, le quali a'
suoi tempi s'usavano ed or sono disusate dalli medesimi Toscani. Non ho
ancor voluto obligarmi alla consuetudine del parlar toscano d'oggidì,
perché il commerzio tra diverse nazioni ha sempre avuto forza di trasportare
dall'una all'altra, quasi come le mercanzie, così ancor novi
vocabuli, i quali poi durano o mancano, secondo che sono dalla consuetudine
ammessi o reprobati, e questo, oltre <add resp="ed">il</add> testimonio degli
antichi, vedesi chiaramente nel Boccaccio, nel qual son tante parole franzesi,
spagnole e provenzali ed alcune forse non ben intese dai Toscani moderni, che
chi tutte quelle levasse farebbe il libro molto minore. E perché al parer mio
la consuetudine del parlare dell'altre città nobili d'Italia, dove
concorrono omini savi, ingeniosi ed eloquenti, e che trattano cose grandi di
governo de' stati, di lettere, d'arme e negoci diversi, non deve
essere del tutto sprezzata, dei vocabuli che in questi lochi parlando
s'usano, estimo aver potuto ragionevolmente usar scrivendo quelli, che
hanno in sé grazia ed eleganzia nella pronunzia e son tenuti communemente per
boni e significativi, benché non siano toscani ed ancor abbiano origine di fuor
d'Italia. Oltre a questo usansi in Toscana molti vocabuli chiaramente
corrotti dal latino, li quali nella Lombardia e nelle altre parti d'Italia
son rimasti integri e senza mutazione alcuna, e tanto universalmente
s'usano per ognuno, che dalli nobili sono ammessi per boni e dal vulgo
intesi senza difficultà. Perciò non penso aver commesso errore, se io scrivendo
ho usato alcuni di questi e più tosto pigliato l'integro e sincero della
patria mia che 'l corrotto e guasto della aliena. Né mi par bona regula
quella che dicon molti, che la lingua vulgar tanto è più bella, quanto è men
simile alla latina; né comprendo perché ad una consuetudine di parlare si debba
dar tanto maggiore autorità che all'altra, che, se la toscana basta per
nobilitare i vocabuli latini corrotti e manchi dar loro tanta grazia che, così
mutilati, ognun possa usarli per boni (il che non si nega), la lombarda o
qualsivoglia altra non debba poter sostener li medesimi latini puri, integri,
proprii e non mutati in parte alcuna, tanto che siano tollerabili. E veramente,
sì come il voler formar vocabuli novi o mantenere gli antichi in dispetto della
consuetudine dir si po temeraria presunzione, così il voler contra la forza
della medesima consuetudine distruggere e quasi sepelir vivi quelli che durano
già molti seculi, e col scudo della usanza si son diffesi dalla invidia del
tempo ed han conservato la dignità e 'l splendor loro, quando per le
guerre e ruine d'Italia si son fatte le mutazioni della lingua, degli
edifici, degli abiti e costumi, oltra che sia difficile, par quasi una impietà.
Perciò, se io non ho voluto scrivendo usare le parole del Boccaccio che più non
s'usano in Toscana, né sottopormi alla legge di coloro, che stimano che
non sia licito usar quelle che non usano li Toscani d'oggidì, parmi
meritare escusazione. Penso adunque, e nella materia del libro e nella lingua,
per quanto una lingua po aiutar l'altra, aver imitato autori tanto degni
di laude quanto è il Boccaccio; né credo che mi si debba imputare per errore lo
aver eletto di farmi più tosto conoscere per lombardo parlando lombardo, che
per non toscano parlando troppo toscano; per non fare come Teofrasto, il qual,
per parlare troppo ateniese, fu da una simplice vecchiarella conosciuto per non
ateniese. Ma perché circa questo nel primo libro si parla a bastanza, non dirò
altro se non che, per rimover ogni contenzione, io confesso ai mei riprensori
non sapere questa lor lingua toscana tanto difficile e recondita; e dico aver
scritto nella mia, e come io parlo, ed a coloro che parlano come parl'io;
e così penso non avere fatto ingiuria ad alcuno, ché, secondo me, non è
proibito a chi si sia scrivere e parlare nella sua propria lingua; né meno
alcuno è astretto a leggere o ascoltare quello che non gli aggrada. Perciò, se
essi non vorran leggere il mio
<title>Cortegiano</title>, non me tenerò io punto da loro ingiuriato.</p>
</div2>
<div2 type="capitolo">
<head>III</head>
<p>Altri dicono che, essendo tanto difficile e quasi impossibile trovar un omo
così perfetto come io voglio che sia il cortegiano, è stato superfluo il
scriverlo perché vana cosa è insegnare quello che imparare non si po. A questi
rispondo che mi contentarò aver errato con Platone, Senofonte e Marco Tullio,
lassando il disputare del mondo intelligibile e delle idee; tra le quali, sì
come, secondo quella opinione, è la idea della perfetta republica e del
perfetto re e del perfetto oratore, così è ancora quella del perfetto
cortegiano; alla imagine della quale s'io non ho potuto approssimarmi col
stile, tanto minor fatica averanno i cortegiani d'approssimarsi con
l'opere al termine e mèta, ch'io col scrivere ho loro proposto; e se
con tutto questo non potran conseguir quella perfezion, qual che ella si sia,
ch'io mi son sforzato d'esprimere, colui che più se le avvicinarà
sarà il più perfetto, come di molti arcieri che tirano ad un bersaglio, quando
niuno è che dia nella brocca, quello che più se le accosta senza dubbio è
miglior degli altri. Alcuni ancor dicono ch'io ho creduto formar me
stesso, persuadendomi che le condizioni, ch'io al cortegiano attribuisco,
tutte siano in me. A questi tali non voglio già negar di non aver tentato tutto
quello ch'io vorrei che sapesse il cortegiano; e penso che chi non avesse
avuto qualche notizia delle cose che nel libro si trattano, per erudito che
fosse stato, mal avrebbe potuto scriverle; ma io non son tanto privo di
giudicio in conoscere me stesso, che mi presuma saper tutto quello che so
desiderare.</p>
<p>La diffesa adunque di queste accusazioni e, forse, di molt'altre
rimetto io per ora al parere della commune opinione; perché il più delle volte
la moltitudine, ancor che perfettamente non conosca, sente però per istinto di
natura un certo odore del bene e del male e, senza saperne rendere altra
ragione, l'uno gusta ed ama e l'altro rifiuta ed odia. Perciò, se
universalmente il libro piacerà, terrollo per bono e pensarò che debba vivere;
se ancor non piacerà, terrollo per malo e tosto crederò che se n'abbia da
perdere la memoria. E se pur i mei accusatori di questo commun giudicio non
restano satisfatti, contentinsi almeno di quello del tempo; il quale
d'ogni cosa al fin scuopre gli occulti difetti e, per esser padre della
verità e giudice senza passione, suol dare sempre della vita o morte delle
scritture giusta sentenzia.</p>
</div2>
<byline>Baldassar Castiglione</byline>
</div1>
</front>
<body>
<div1 n="Libro primo">
<head n="Il primo libro del Cortegiano del conte Baldesar Castiglione">IL PRIMO
LIBRO DEL CORTEGIANO DEL CONTE BALDESAR CASTIGLIONE</head>
<opener>
<salute>A MESSER ALFONSO ARIOSTO</salute></opener>
<div2 type="capitolo">
<head>I</head>
<p>Fra me stesso lungamente ho dubitato, messer Alfonso carissimo, qual di due
cose più difficil mi fusse; o il negarvi quel che con tanta instanzia più volte
m'avete richiesto, o il farlo: perché da un canto mi parea durissimo negar
alcuna cosa, e massimamente laudevole, a persona ch'io amo sommamente e da
cui sommamente mi sento esser amato; dall'altro ancor pigliar impresa, la
quale io non conoscessi non poter condur a fine, pareami disconvenirsi a chi
estimasse le giuste riprensioni quanto estimar si debbano. In ultimo, dopo
molti pensieri, ho deliberato esperimentare in questo quanto aiuto porger possa
alla diligenzia mia quella affezione e desiderio intenso di compiacere, che
nell'altre cose tanto sòle accrescere la industria degli omini.</p>
<p>Voi adunque mi richiedete ch'io scriva qual sia, al parer mio, la forma
di cortegiania più conveniente a gentilomo che viva in corte de' prìncipi,
per la quale egli possa e sappia perfettamente loro servire in ogni cosa
ragionevole, acquistandone da essi grazia e dagli altri laude; in somma, di che
sorte debba esser colui, che meriti chiamarsi perfetto cortegiano, tanto che
cosa alcuna non gli manchi. Onde io, considerando tal richiesta, dico che, se a
me stesso non paresse maggior biasimo l'esser da voi reputato poco
amorevole che da tutti gli altri poco prudente, arei fuggito questa fatica, per
dubbio di non esser tenuto temerario da tutti quelli che conoscono come
difficil cosa sia, tra tante varietà di costumi che s'usano nelle corti di
Cristianità, eleggere la più perfetta forma e quasi il fior di questa
cortegiania, perché la consuetudine fa a noi spesso le medesime cose piacere e
dispiacere; onde talor procede che i costumi, gli abiti, i riti e i modi, che
un tempo son stati in pregio, divengono vili, e per contrario i vili divengon
pregiati. Però si vede chiaramente che l'uso più che la ragione ha forza
d'introdur cose nove tra noi e cancellar l'antiche; delle quali chi
cerca giudicar la perfezione, spesso s'inganna. Per il che, conoscendo io
questa e molte altre difficultà nella materia propostami a scrivere, son
sforzato a fare un poco di escusazione e render testimonio che questo errore,
se pur si po dir errore, a me è commune con voi, acciò che, se biasmo a venir
me ne ha, quello sia ancor diviso con voi; perché non minor colpa si dee
estimar la vostra avermi imposto carico alle mie forze disequale, che a me
averlo accettato.</p>
<p>Vegniamo adunque ormai a dar principio a quello che è nostro presuposto e,
se possibil è, formiamo un cortegian tale, che quel principe che sarà degno
d'esser da lui servito, ancor che poco stato avesse, si possa però chiamar
grandissimo signore. Noi in questi libri non seguiremo un certo ordine o regula
di precetti distinti, che 'l più delle volte nell'insegnare
qualsivoglia cosa usar si sòle; ma alla foggia di molti antichi, rinovando una
grata memoria, recitaremo alcuni ragionamenti, i quali già passarono tra omini
singularissimi a tale proposito; e benché io non v'intervenissi
presenzialmente per ritrovarmi, allor che furon detti, in Inghilterra,
avendogli poco appresso il mio ritorno intesi da persona che fidelmente me gli
narrò, sforzerommi a punto, per quanto la memoria mi comporterà, ricordarli,
acciò che noto vi sia quello che abbiano giudicato e creduto di questa materia
omini degni di somma laude ed al cui giudicio in ogni cosa prestar si potea
indubitata fede. Né fia ancor fuor di proposito, per giungere ordinatamente al
fine dove tende il parlar nostro, narrar la causa dei successi
ragionamenti.</p>
</div2>
<div2 type="capitolo">
<head>II</head>
<p>Alle pendici dell'Appennino, quasi al mezzo della Italia verso il mare
Adriatico, è posta, come ognun sa, la piccola città d'Urbino; la quale,
benché tra monti sia, e non così ameni come forse alcun'altri che veggiamo
in molti lochi, pur di tanto avuto ha il cielo favorevole, che intorno il paese
è fertilissimo e pien di frutti; di modo che, oltre alla salubrità
dell'aere, si trova abundantissima d'ogni cosa che fa mestieri per lo
vivere umano. Ma tra le maggior felicità che se le possono attribuire, questa
credo sia la principale, che da gran tempo in qua sempre è stata dominata da
ottimi Signori; avvenga che nelle calamità universali delle guerre della Italia
essa ancor per un tempo ne sia restata. Ma non ricercando più lontano, possiamo
di questo far bon testimonio con la gloriosa memoria del duca Federico, il
quale a' dì suoi fu lume della Italia; né mancano veri ed amplissimi
testimonii, che ancor vivono, della sua prudenzia, della umanità, della
giustizia, della liberalità, dell'animo invitto e della disciplina
militare; della quale precipuamente fanno fede le sue tante vittorie, le
espugnazioni de lochi inespugnabili, la sùbita prestezza nelle espedizioni,
l'aver molte volte con pochissime genti fuggato numerosi e validissimi
eserciti, né mai esser stato perditore in battaglia alcuna; di modo che
possiamo non senza ragione a molti famosi antichi agguagliarlo. Questo, tra
l'altre cose sue lodevoli, nell'aspero sito d'Urbino edificò un
palazzo, secondo la opinione di molti, il più bello che in tutta Italia si
ritrovi; e d'ogni oportuna cosa sì ben lo fornì, che non un palazzo, ma
una città in forma de palazzo esser pareva; e non solamente di quello che
ordinariamente si usa, come vasi d'argento, apparamenti di camere di
ricchissimi drappi d'oro, di seta e d'altre cose simili, ma per
ornamento v'aggiunse una infinità di statue antiche di marmo e di bronzo,
pitture singularissime, instrumenti musici d'ogni sorte; né quivi cosa
alcuna volse, se non rarissima ed eccellente. Appresso con grandissima spesa
adunò un gran numero di eccellentissimi e rarissimi libri greci, latini ed
ebraici, quali tutti ornò d'oro e d'argento, estimando che questa
fusse la suprema eccellenzia del suo magno palazzo.</p>
</div2>
<div2 type="capitolo">
<head>III</head>
<p>Costui adunque, seguendo il corso della natura, già di sessantacinque anni,
come era visso, così gloriosamente morì; ed un figliolino di diece anni, che
solo maschio aveva e senza madre, lasciò signore dopo sé; il qual fu
Guid'Ubaldo. Questo, come dello stato, così parve che di tutte le virtù
paterne fosse erede, e sùbito con maravigliosa indole cominciò a promettere
tanto di sé, quanto non parea che fusse licito sperare da uno uom mortale; di
modo che estimavano gli omini delli egregi fatti del duca Federico niuno esser
maggiore, che l'avere generato un tal figliolo. Ma la fortuna, invidiosa
di tanta virtù, con ogni sua forza s'oppose a così glorioso principio,
talmente che, non essendo ancor il duca Guido giunto alli venti anni,
s'infermò di podagre, le quali con atrocissimi dolori procedendo, in poco
spazio di tempo talmente tutti i membri gli impedirono, che né stare in piedi
né moversi potea; e così restò un dei più belli e disposti corpi del mondo
deformato e guasto nella sua verde età. E non contenta ancor di questo, la
fortuna in ogni suo disegno tanto gli fu contraria, ch'egli rare volte
trasse ad effetto cosa che desiderasse; e benché in esso fosse il consiglio
sapientissimo e l'animo invittissimo, parea che ciò che incominciava, e
nell'arme e in ogni altra cosa o piccola o grande, sempre male gli
succedesse: e di ciò fanno testimonio molte e diverse sue calamità, le quali
esso con tanto vigor d'animo sempre tollerò, che mai la virtù dalla
fortuna non fu superata; anzi, sprezzando con l'animo valoroso le procelle
di quella, e nella infirmità come sano e nelle avversità come fortunatissimo,
vivea con somma dignità ed estimazione appresso ognuno; di modo che, avvenga
che così fusse del corpo infermo, militò con onorevolissime condicioni a
servicio dei serenissimi re di Napoli Alfonso e Ferrando minore, appresso con
papa Alessandro VI, coi signori Veneziani e Fiorentini. Essendo poi asceso al
pontificato Iulio II, fu fatto Capitan della Chiesa, nel qual tempo, seguendo
il suo consueto stile, sopra ogni altra cosa procurava che la casa sua fusse di
nobilissimi e valorosi gentilomini piena, coi quali molto familiarmente viveva,
godendosi della conversazione di quelli: nella qual cosa non era minor il
piacer che esso ad altrui dava, che quello che d'altrui riceveva, per
esser dottissimo nell'una e nell'altra lingua, ed aver insieme con
l'affabilità e piacevolezza congiunta ancor la cognizione d'infinite
cose; ed oltre a ciò tanto la grandezza dell'animo suo lo stimulava che,
ancor che esso non potesse con la persona esercitar l'opere della
cavalleria, come avea già fatto, pur si pigliava grandissimo piacer di vederle
in altrui; e con le parole, or correggendo or laudando ciascuno secondo i
meriti, chiaramente dimostrava quanto giudicio circa quelle avesse; onde nelle
giostre, nei torniamenti, nel cavalcare, nel maneggiar tutte le sorti
d'arme, medesimamente nelle feste, nei giochi, nelle musiche, in somma in
tutti gli esercizi convenienti a nobili cavalieri, ognuno si sforzava di
mostrarsi tale, che meritasse esser giudicato degno di così nobile
commerzio.</p>
</div2>
<div2 type="capitolo">
<head>IV</head>
<p>Erano adunque tutte l'ore del giorno divise in onorevoli e piacevoli
esercizi così del corpo come dell'animo; ma perché il signor Duca
continuamente, per la infirmità, dopo cena assai per tempo se n'andava a
dormire, ognuno per ordinario dove era la signora duchessa Elisabetta Gonzaga a
quell'ora si riduceva; dove ancor sempre si ritrovava la signora Emilia
Pia, la qual per esser dotata di così vivo ingegno e giudicio, come sapete,
pareva la maestra di tutti, e che ognuno da lei pigliasse senno e valore. Quivi
adunque i soavi ragionamenti e l'oneste facezie s'udivano, e nel viso
di ciascuno dipinta si vedeva una gioconda ilarità, talmente che quella casa
certo dir si poteva il proprio albergo della allegria; né mai credo che in
altro loco si gustasse quanta sia la dolcezza che da una amata e cara compagnia
deriva, come quivi si fece un tempo; ché, lassando quanto onore fosse a ciascun
di noi servir a tal signore come quello che già di sopra ho detto, a tutti
nascea nell'animo una summa contentezza ogni volta che al conspetto della
signora Duchessa ci riducevamo; e parea che questa fosse una catena che tutti
in amor tenesse uniti, talmente che mai non fu concordia di voluntà o amore
cordiale tra fratelli maggior di quello, che quivi tra tutti era. Il medesimo
era tra le donne, con le quali si aveva liberissimo ed onestissimo commerzio;
ché a ciascuno era licito parlare, sedere, scherzare e ridere con chi gli
parea: ma tanta era la reverenzia che si portava al voler della signora
Duchessa, che la medesima libertà era grandissimo freno; né era alcuno che non
estimasse per lo maggior piacere che al mondo aver potesse il compiacer a lei,
e la maggior pena il dispiacerle. Per la qual cosa quivi onestissimi costumi
erano con grandissima libertà congiunti ed erano i giochi e i risi al suo
conspetto conditi, oltre agli argutissimi sali, d'una graziosa e grave
maestà; ché quella modestia e grandezza che tutti gli atti e le parole e i
gesti componeva della signora Duchessa, motteggiando e ridendo, facea che ancor
da chi mai più veduta non l'avesse, fosse per grandissima signora
conosciuta. E così nei circonstanti imprimendosi, parea che tutti alla qualità
e forma di lei temperasse; onde ciascuno questo stile imitare si sforzava,
pigliando quasi una norma di bei costumi dalla presenzia d'una tanta e
così virtuosa signora: le ottime condizioni della quale io per ora non intendo
narrare, non essendo mio proposito, e per esser assai note al mondo e molto più
ch'io non potrei né con lingua né con penna esprimere; e quelle che forse
sariano state alquanto nascoste, la fortuna, come ammiratrice di così rare
virtù, ha voluto con molte avversità e stimuli di disgrazie scoprire, per far
testimonio che nel tenero petto d'una donna in compagnia di singular
bellezza possono stare la prudenzia e la fortezza d'animo, e tutte quelle
virtù che ancor ne' severi omini sono rarissime.</p>
</div2>
<div2 type="capitolo">
<head>V</head>
<p>Ma lassando questo, dico che consuetudine di tutti i gentilomini della casa
era ridursi sùbito dopo cena alla signora Duchessa; dove, tra l'altre
piacevoli feste e musiche e danze che continuamente si usavano, talor si
proponeano belle questioni, talor si faceano alcuni giochi ingeniosi ad
arbitrio or d'uno or d'un altro, ne' quali sotto varii velami
spesso scoprivano i circonstanti allegoricamente i pensier sui a chi più loro
piaceva. Qualche volta nasceano altre disputazioni di diverse materie, o vero
si mordea con pronti detti; spesso si faceano imprese, come oggidì chiamiamo;
dove di tali ragionamenti maraviglioso piacere si pigliava per esser, come ho
detto, piena la casa di nobilissimi ingegni; tra i quali, come sapete, erano
celeberrimi il signor Ottaviano Fregoso, messer Federico suo fratello, il
Magnifico Iuliano de' Medici, messer Pietro Bembo, messer Cesar Gonzaga,
il conte Ludovico da Canossa, il signor Gaspar Pallavicino, il signor Ludovico
Pio, il signor Morello da Ortona, Pietro da Napoli, messer Roberto da Bari ed
infiniti altri nobilissimi cavalieri; oltra che molti ve n'erano, i quali,
avvenga che per ordinario non stessino quivi fermamente, pur la maggior parte
del tempo vi dispensavano, come messer Bernardo Bibiena, l'Unico Aretino,
Ioanni Cristoforo Romano, Pietro Monte, Terpandro, messer Nicolò Frisio; di
modo che sempre poeti, musici e d'ogni sorte omini piacevoli e li più
eccellenti in ogni facultà che in Italia si trovassino, vi concorrevano.</p>
</div2>
<div2 type="capitolo">
<head>VI</head>
<p>Avendo adunque papa Iulio II con la presenzia sua e con l'aiuto
de' Franzesi ridutto Bologna alla obedienza della sede apostolica
nell'anno MDVI, e ritornando verso Roma, passò per Urbino; dove quanto era
possibile onoratamente e con quel più magnifico e splendido apparato che si
avesse potuto fare in qualsivoglia altra nobil città d'Italia, fu
ricevuto; di modo che, oltre il Papa, tutti i signor cardinali ed altri
cortegiani restarono summamente satisfatti; e furono alcuni, i quali, tratti
dalla dolcezza di questa compagnia, partendo il Papa e la corte, restarono per
molti giorni ad Urbino; nel qual tempo non solamente si continuava
nell'usato stile delle feste e piaceri ordinari, ma ognuno si sforzava
d'accrescere qualche cosa, e massimamente nei giochi, ai quali quasi ogni
sera s'attendeva. E l'ordine d'essi era tale che, sùbito giunti
alla presenzia della signora Duchessa, ognuno si ponea a sedere a piacer suo o,
come la sorte portava, in cerchio; ed erano sedendo divisi un omo ed una donna,
fin che donne v'erano, ché quasi sempre il numero degli omini era molto
maggiore; poi, come alla signora Duchessa pareva si governavano, la quale per
lo più delle volte ne lassava il carico alla signora Emilia. Così il giorno
appresso la partita del Papa, essendo all'ora usata ridutta la compagnia
al solito loco, dopo molti piacevoli ragionamenti la signora Duchessa volse pur
che la signora Emilia cominciasse i giochi; ed essa, dopo l'aver alquanto
rifiutato tal impresa, così disse: "Signora mia, poiché pur a voi piace
ch'io sia quella che dia principio ai giochi di questa sera, non possendo
ragionevolmente mancar d'obedirvi, delibero proporre un gioco, del qual
penso dover aver poco biasmo e men fatica; e questo sarà ch'ognun proponga
secondo il parer suo un gioco non più fatto; da poi si eleggerà quello che
parerà esser più degno di celebrarsi in questa compagnia." E così
dicendo, si rivolse al signor Gaspar Pallavicino, imponendogli che 'l suo
dicesse: il qual sùbito rispose: "A voi tocca, signora, dir prima il
vostro." Disse la signora Emilia: "Eccovi ch'io l'ho
detto, ma voi, signora Duchessa, commandategli ch'e' sia
obediente." Allor la signora Duchessa ridendo, "Acciò,"
disse, "che ognuno vi abbia ad obedire, vi faccio mia locotenente e vi dò
tutta la mia autorità."</p>
</div2>
<div2 type="capitolo">
<head>VII</head>
<p>"Gran cosa è pur," rispose il signor Gaspar, "che sempre
alle donne sia licito aver questa esenzione di fatiche, e certo ragion saria
volerne in ogni modo intender la cagione; ma per non esser io quello che dia
principio a disobedire, lasserò questo ad un altro tempo e dirò quello che mi
tocca"; e cominciò: "A me pare che gli animi nostri, sì come nel
resto, così ancor nell'amare siano di giudicio diversi, e perciò spesso
interviene che quello che all'uno è gratissimo, all'altro sia
odiosissimo. Ma con tutto questo, sempre però si concordano in aver ciascuno
carissima la cosa amata, talmente che spesso la troppo affezione degli amanti
di modo inganna il loro giudicio, che estiman quella persona che amano essere
sola al mondo ornata d'ogni eccellente virtù e senza diffetto alcuno; ma
perché la natura umana non ammette queste così compite perfezioni, né si trova
persona a cui qualche cosa non manchi, non si po dire che questi tali non
s'ingannino e che lo amante non divenga cieco circa la cosa amata. Vorrei
adunque che questa sera il gioco nostro fosse, che ciascun dicesse di che virtù
precipuamente vorrebbe che fosse ornata quella persona ch'egli ama; e
poiché così è necessario che tutti abbiano qualche macchia, qual vicio ancor
vorrebbe che in essa fosse, per veder chi saprà ritrovare più lodevoli ed utili
virtù e più escusabili vicii, e meno a chi ama nocivi ed a chi è amato."
Avendo così detto il signor Gaspar, fece segno la signora Emilia a madonna
Costanza Fregosa, per esser in ordine vicina, che seguitasse; la qual già
s'apparechiava a dire; ma la signora Duchessa sùbito disse: "Poiché
madonna Emilia non vole affaticarsi in trovar gioco alcuno, sarebbe pur ragione
che l'altre donne partecipassino di questa commodità, ed esse ancor
fussino esente di tal fatica per questa sera, essendoci massimamente tanti
omini, che non è pericolo che manchin giochi." "Così faremo,"
rispose la signora Emilia; ed imponendo silenzio a madonna Costanza, si volse a
messer Cesare Gonzaga, che le sedeva a canto, e gli commandò che parlasse; ed
esso così cominciò:</p>
</div2>
<div2 type="capitolo">
<head>VIII</head>
<p>"Chi vol con diligenzia considerar tutte le nostre azioni, trova
sempre in esse varii diffetti; e ciò procede perché la natura, così in questo
come nell'altre cose varia, ad uno ha dato lume di ragione in una cosa, ad
un altro in un'altra: però interviene che, sapendo l'un quello che
l'altro non sa ed essendo ignorante di quello che l'altro intende,
ciascun conosce facilmente l'error del compagno e non il suo, ed a tutti
ci pare essere molto savi, e forse più in quello in che più siamo pazzi; per la
qual cosa abbiam veduto in questa casa esser occorso che molti, i quali al
principio son stati reputati savissimi, con processo di tempo si son conosciuti
pazzissimi; il che d'altro non è proceduto che dalla nostra diligenzia.
Ché, come si dice che in Puglia circa gli atarantati, s'adoprano molti
instrumenti di musica e con varii suoni si va investigando, fin che quello
umore che fa la infirmità, per una certa convenienza ch'egli ha con alcuno
di que' suoni, sentendolo, sùbito si move e tanto agita lo infermo, che
per quella agitazion si riduce a sanità, così noi, quando abbiamo sentito
qualche nascosa virtù di pazzia, tanto sottilmente e con tante varie
persuasioni l'abbiamo stimulata e con sì diversi modi, che pur al fine
inteso abbiamo dove tendeva; poi, conosciuto lo umore, così ben l'abbiam
agitato, che sempre s'è ridutto a perfezion di publica pazzia; e chi è
riuscito pazzo in versi, chi in musica, chi in amore, chi in danzare, chi in
far moresche, chi in cavalcare, chi in giocar di spada, ciascun secondo la
minera del suo metallo; onde poi, come sapete, si sono avuti maravigliosi
piaceri. Tengo io adunque per certo che in ciascun di noi sia qualche seme di
pazzia, il qual risvegliato possa multiplicar quasi in infinito. Però vorrei
che questa sera il gioco nostro fusse il disputar questa materia e che ciascun
dicesse: avendo io ad impazzir publicamente, di che sorte di pazzia si crede
ch'io impazzissi e sopra che cosa, giudicando questo esito per le
scintille di pazzia che ogni dì si veggono di me uscire; il medesimo si dica de
tutti gli altri, servando l'ordine de' nostri giochi, ed ognuno
cerchi di fondar la opinion sua sopra qualche vero segno ed argumento. E così
di questo nostro gioco ritraremo frutto ciascun di noi di conoscere i nostri
diffetti, onde meglio ce ne potrem guardare; e se la vena di pazzia che
scopriremo sarà tanto abundante che ci paia senza rimedio, l'aiutaremo e,
secondo la dottrina di fra Mariano, averemo guadagnato un'anima, che non
fia poco guadagno." Di questo gioco si rise molto, né alcun era che si
potesse tener di parlare; chi diceva, "Io impazzirei nel pensare";
chi, "Nel guardare"; chi dicea, "Io già son impazzito in
amare"; e tali cose.</p>
</div2>
<div2 type="capitolo">
<head>IX</head>
<p>Allor fra Serafino, a modo suo ridendo: "Questo," disse,
"sarebbe troppo lungo; ma se volete un bel gioco, fate che ognuno dica il
parer suo, onde è che le donne quasi tutte hanno in odio i ratti ed aman le
serpi; e vederete che niuno s'apporrà, se non io, che so questo secreto
per una strana via." E già cominciava a dir sue novelle; ma la signora
Emilia gli impose silenzio, e trapassando la dama che ivi sedeva, fece segno
all'Unico Aretino, al qual per l'ordine toccava; ed esso, senza
aspettar altro comandamento, "Io," disse, "vorrei esser
giudice con autorità di poter con ogni sorte di tormento investigar di sapere
il vero da' malfattori; e questo per scoprir gl'inganni d'una
ingrata, la qual, cogli occhi d'angelo e cor di serpente, mai non accorda
la lingua con l'animo e con simulata pietà ingannatrice a niun'altra
cosa intende, che a far anatomia de' cori: né se ritrova così velenoso
serpe nella Libia arenosa, che tanto di sangue umano sia vago, quanto questa
falsa; la qual non solamente con la dolcezza della voce e meliflue parole, ma
con gli occhi, coi risi, coi sembianti e con tutti i modi è verissima sirena.
Però, poiché non m'è licito, com'io vorrei, usar le catene, la fune o
'l foco per saper una verità, desidero di saperla con un gioco, il quale è
questo: che ognun dica ciò che crede che significhi quella lettera S, che la
signora Duchessa porta in fronte; perché, avvenga che certamente questo ancor
sia un artificioso velame per poter ingannare, per avventura si gli dirà
qualche interpretazione da lei forse non pensata, e trovarassi che la fortuna,
pietosa riguardatrice dei martìri degli omini, l'ha indutta con questo
piccol segno a scoprire non volendo l'intimo desiderio suo, di uccidere e
sepellir vivo in calamità chi la mira o la serve." Rise la signora
Duchessa, e vedendo l'Unico ch'ella voleva escusarsi di questa
imputazione, "Non," disse, "non parlate, Signora, che non è
ora il vostro loco di parlare." La signora Emilia allor si volse e disse:
"Signor Unico, non è alcun di noi qui che non vi ceda in ogni cosa, ma
molto più nel conoscer l'animo della signora Duchessa; e così come più che
gli altri lo conoscete per lo ingegno vostro divino, l'amate ancor più che
gli altri; i quali, come quegli uccelli debili di vista, che non affisano gli
occhi nella spera del sole, non possono così ben conoscer quanto esso sia
perfetto; però ogni fatica saria vana per chiarir questo dubbio, fuor che
'l giudicio vostro. Resti adunque questa impresa a voi solo, come a quello
che solo po trarla al fine." L'Unico, avendo tacciuto alquanto ed
essendogli pur replicato che dicesse, in ultimo disse un sonetto sopra la
materia predetta, dechiarando ciò che significava quella lettera S; che da
molti fu estimato fatto all'improviso, ma, per esser ingenioso e culto più
che non parve che comportasse la brevità del tempo, si pensò pur che fosse
pensato.</p>
</div2>
<div2 type="capitolo">
<head>X</head>
<p>Così, dopo l'aver dato un lieto applauso in laude del sonetto ed
alquanto parlato, il signor Ottavian Fregoso, al qual toccava, in tal modo
ridendo incominciò: "Signori, s'io volessi affermare non aver mai
sentito passion d'amore, son certo che la signora Duchessa e la signora
Emilia, ancor che non lo credessino, mostrarebbon di crederlo, e diriano che
ciò procede perch'io mi son diffidato di poter mai indur donna alcuna ad
amarmi; di che in vero non ho io insin qui fatto prova con tanta instanzia, che
ragionevolmente debba esser disperato di poterlo una volta conseguire. Né già
son restato di farlo perch'io apprezzi me stesso tanto, o così poco le
donne, che non estimi che molte ne siano degne d'esser amate e servite da
me; ma più tosto spaventato dai continui lamenti d'alcuni inamorati, i
quali pallidi, mesti e taciturni, par che sempre abbiano la propria
scontentezza dipinta negli occhi; e se parlano, accompagnando ogni parola con
certi sospiri triplicati, di null'altra cosa ragionano che di lacrime, di
tormenti, di disperazioni e desidèri di morte; di modo che, se talor qualche
scintilla amorosa pur mi s'è accesa nel core, io sùbito sonomi sforzato
con ogni industria di spegnerla, non per odio ch'io porti alle donne, come
estimano queste signore, ma per mia salute. Ho poi conosciuti alcun'altri
in tutto contrari a questi dolenti, i quali non solamente si laudano e
contentano dei grati aspetti, care parole e sembianti suavi delle lor donne, ma
tutti i mali condiscono di dolcezza; di modo che le guerre, l'ire, i
sdegni di quelle per dolcissimi chiamano; perché troppo più che felici questi
tali esser mi paiono. Ché se negli sdegni amorosi, i quali da quell'altri
più che morte sono reputati amarissimi, essi ritrovano tanta dolcezza, penso
che nelle amorevoli dimostrazioni debban sentir quella beatitudine estrema, che
noi in vano in questo mondo cerchiamo. Vorrei adunque che questa sera il gioco
nostro fusse che ciascun dicesse, avendo ad esser sdegnata seco quella persona
ch'egli ama, qual causa vorrebbe che fosse quella che la inducesse a tal
sdegno. Ché se qui si ritrovano alcuni che abbian provato questi dolci sdegni,
son certo che per cortesia desideraranno una di quelle cause che così dolci li
fa; ed io forse m'assicurerò di passar un poco più avanti in amore, con
speranza di trovar io ancora questa dolcezza, dove alcuni trovano
l'amaritudine; ed in tal modo non potranno queste signore darmi infamia
più ch'io non ami."</p>
</div2>
<div2 type="capitolo">
<head>XI</head>
<p>Piacque molto questo gioco e già ognun si preparava di parlar sopra la
materia; ma non facendone la signora Emilia altramente motto, messer Pietro
Bembo, che era in ordine vicino, così disse: "Signori, non piccol dubbio
ha risvegliato nell'animo mio il gioco proposto dal signor Ottaviano,
avendo ragionato de' sdegni d'amore: i quali, avvenga che varii
siano, pur a me sono essi sempre stati acerbissimi, né da me credo che si
potesse imparar condimento bastante per addolcirgli; ma forse sono più e meno
amari secondo la causa donde nascono. Ché mi ricordo già aver veduto quella
donna ch'io serviva verso me turbata, o per suspetto vano che da se stessa
della fede mia avesse preso, o vero per qualche altra falsa opinione in lei
nata dalle altrui parole a mio danno; tanto ch'io credeva niuna pena alla
mia potersi agguagliare e parevami che 'l maggior dolor ch'io sentiva
fusse il patire non avendolo meritato, ed aver questa afflizione non per mia
colpa, ma per poco amor di lei. Altre volte la vidi sdegnata per qualche error
mio e conobbi l'ira sua proceder dal mio fallo; ed in quel punto giudicava
che 'l passato mal fosse stato levissimo a rispetto di quello ch'io
sentiva allora; e pareami che l'esser dispiaciuto, e per colpa mia, a
quella persona alla qual sola io desiderava e con tanto studio cercava di
piacere, fosse il maggior tormento e sopra tutti gli altri. Vorrei adunque che
'l gioco nostro fusse che ciascun dicesse, avendo ad esser sdegnata seco
quella persona ch'egli ama, da chi vorrebbe che nascesse la causa del
sdegno, o da lei, o da se stesso; per saper qual è maggior dolore, o far
dispiacere a chi s'ama, o riceverlo pur da chi s'ama."</p>
</div2>
<div2 type="capitolo">
<head>XII</head>
<p>Attendeva ognun la risposta della signora Emilia; la qual non facendo
altrimenti motto al Bembo, si volse e fece segno a messer Federico Fregoso che
'l suo gioco dicesse; ed esso sùbito così cominciò: "Signora, vorrei
che mi fusse licito, come qualche volta si sòle, rimettermi alla sentenzia
d'un altro; ch'io per me voluntieri approvarei alcun dei giochi
proposti da questi signori, perché veramente panni che tutti sarebben
piacevoli: pur, per non guastar l'ordine, dico che chi volesse laudar la
corte nostra, lasciando ancor i meriti della signora Duchessa, la qual sola con
la sua divina virtù basteria per levar da terra al cielo i più bassi spiriti
che siano al mondo, ben poria senza suspetto d'adulazion dir che in tutta
la Italia forse con fatica si ritrovariano altrettanti cavalieri così
singulari, ed oltre alla principal profession della cavalleria così eccellenti
in diverse cose, come or qui si ritrovano; però, se in loco alcuno son omini
che meritino esser chiamati bon cortegiani e che sappiano giudicar quello che
alla perfezion della cortegiania s'appartiene, ragionevolmente si ha da
creder che qui siano. Per reprimere adunque molti sciocchi, i quali per esser
prosuntuosi ed inetti si credono acquistar nome di bon cortegiano, vorrei che
'l gioco di questa sera fusse tale, che si elegesse uno della compagnia ed
a questo si desse carico di formar con parole un perfetto cortegiano,
esplicando tutte le condicioni e particular qualità, che si richieggono a chi
merita questo nome; ed in quelle cose che non pareranno convenienti sia licito
a ciascun contradire, come nelle scole de' filosofi a chi tien
conclusioni." Seguitava ancor più oltre il suo ragionamento messer
Federico, quando la signora Emilia, interrompendolo: "Questo,"
disse, "se alla signora Duchessa piace, sarà il gioco nostro per
ora." Rispose la signora Duchessa: "Piacemi." Allor quasi
tutti i circunstanti, e verso la signora Duchessa e tra sé, cominciarono a dir
che questo era il più bel gioco che far si potesse; e senza aspettar l'uno
la risposta dell'altro, facevano instanzia alla signora Emilia che
ordinasse chi gli avesse a dar principio. La qual, voltatasi alla signora
Duchessa: "Comandate," disse, "Signora, a chi più vi piace
che abbia questa impresa; ch'io non voglio, con elegerne uno più che
l'altro, mostrar di giudicare qual in questo io estimi più sufficiente
degli altri, ed in tal modo far ingiuria a chi si sia." Rispose la
signora Duchessa: "Fate pur voi questa elezione; e guardatevi col
disubedire di non dar esempio agli altri, che siano essi ancor poco
ubedienti."</p>
</div2>
<div2 type="capitolo">
<head>XIII</head>
<p>Allor la signora Emilia, ridendo, disse al conte Ludovico da Canossa:
"Adunque, per non perder più tempo, voi, Conte, sarete quello che averà
questa impresa nel modo che ha detto messer Federico; non già perché ci paia
che voi siate così bon cortegiano, che sappiate quel che si gli convenga, ma
perché, dicendo ogni cosa al contrario, come speramo che farete, il gioco sarà
più bello, ché ognun averà che respondervi, onde se un altro che sapesse più di
voi avesse questo carico, non si gli potrebbe contradir cosa alcuna perché
diria la verità, e così il gioco saria freddo." Sùbito rispose il Conte:
"Signora, non ci saria pericolo che mancasse contradizione a chi dicesse
la verità, stando voi qui presente;" ed essendosi di questa risposta
alquanto riso, seguitò: "Ma io veramente, Signora, molto volontier
fuggirei questa fatica, parendomi troppo difficile e conoscendo in me ciò che
voi avete per burla detto esser verissimo, cioè ch'io non sappia quello
che a bon cortegian si conviene; e questo con altro testimonio non cerco di
provare, perché, non facendo l'opere, si po estimar ch'io nol sappia;
ed io credo che sia minor biasmo mio, perché senza dubbio peggio è non voler
far bene, che non saperlo fare. Pur, essendo così che a voi piaccia che io
abbia questo carico, non posso né voglio rifiutarlo, per non contravenir
all'ordine e giudicio vostro, il quale estimo più assai che 'l
mio." Allor messer Cesare Gonzaga, "Perché già," disse,
"è passata bon'ora di notte e qui son apparecchiate molte altre
sorti di piaceri, forse bon sarà differir questo ragionamento a domani e
darassi tempo al Conte di pensar ciò ch'egli s'abbia a dire; ché in
vero di tal subietto parlare improviso è difficil cosa." Rispose il
Conte: "Io non voglio far come colui, che spogliatosi in giuppone saltò
meno che non avea fatto col saio; e perciò parmi gran ventura che l'ora
sia tarda, perché per la brevità del tempo sarò sforzato a parlar poco e
'l non avervi pensato mi escuserà, talmente che mi sarà licito dir senza
biasimo tutte le cose che prima mi verranno alla bocca. Per non tener adunque
più lungamente questo carico di obligazione sopra le spalle, dico che in ogni
cosa tanto è difficil il conoscer la vera perfezion, che quasi è impossibile; e
questo per la varietà de' giudici. Però si ritrovano molti, ai quali sarà
grato un omo che parli assai, e quello chiameranno piacevole; alcuni si
diletteranno più della modestia; alcun'altri d'un omo attivo ed
inquieto; altri di chi in ogni cosa mostri riposo e considerazione; e così
ciascuno lauda e vitupera secondo il parer suo, sempre coprendo il vicio col
nome della propinqua virtù, o la virtù col nome del propinquo vicio; come
chiamando un prosuntuoso, libero; un modesto, àrrido, un nescio, bono; un
scelerato, prudente; e medesimamente nel resto. Pur io estimo in ogni cosa
esser la sua perfezione, avvenga che nascosta; e questa potersi con ragionevoli
discorsi giudicar da chi di quella tal cosa ha notizia. E perché, come ho
detto, spesso la verità sta occulta ed io non mi vanto aver questa cognizione,
non posso laudar se non quella sorte di cortegiani ch'io più apprezzo, ed
approvar quello che mi par più simile al vero, secondo il mio poco giudicio; il
qual seguitarete, se vi parerà bono, o vero v'attenerete al vostro, se
egli sarà dal mio diverso. Né io già contrasterò che 'l mio sia migliore
del vostro; ché non solamente a voi po parer una cosa ed a me un'altra, ma
a me stesso poria parer or una cosa ed ora un'altra.</p>
</div2>
<div2 type="capitolo">
<head>XIV</head>
<p>Voglio adunque che questo nostro cortegiano sia nato nobile e di generosa
famiglia; perché molto men si disdice ad un ignobile mancar di far operazioni
virtuose, che ad uno nobile, il qual se desvia dal camino dei suoi antecessori,
macula il nome della famiglia e non solamente non acquista, ma perde il già
acquistato; perché la nobilità è quasi una chiara lampa, che manifesta e fa
veder l'opere bone e le male ed accende e sprona alla virtù così col timor
d'infamia, come ancor con la speranza di laude; e non scoprendo questo
splendor di nobilità l'opere degli ignobili, essi mancano dello stimulo e
del timore di quella infamia, né par loro d'esser obligati passar più
avanti di quello che fatto abbiano i sui antecessori; ed ai nobili par biasimo
non giunger almeno al termine da' sui primi mostratogli. Però intervien
quasi sempre che e nelle arme e nelle altre virtuose operazioni gli omini più
segnalati sono nobili, perché la natura in ogni cosa ha insito quello occulto
seme, che porge una certa forza e proprietà del suo principio a tutto quello
che da esso deriva ed a sé lo fa simile; come non solamente vedemo nelle razze
de' cavalli e d'altri animali, ma ancor negli alberi, i rampolli dei
quali quasi sempre s'assimigliano al tronco; e se qualche volta
degenerano, procede dal mal agricultore. E così intervien degli omini, i quali,
se di bona crianza sono cultivati, quasi sempre son simili a quelli d'onde
procedono e spesso migliorano; ma se manca loro chi gli curi bene, divengono
come selvatichi, né mai si maturano. Vero è che, o sia per favor delle stelle,
o di natura, nascono alcuni accompagnati da tante grazie, che par che non siano
nati, ma che un qualche dio con le proprie mani formati gli abbia ed ornati de
tutti i beni dell'animo e del corpo; sì come ancor molti si veggono tanto
inetti e sgarbati, che non si po credere se non che la natura per dispetto o
per ludibrio produtti gli abbia al mondo. Questi sì come per assidua diligenzia
e bona crianza poco frutto per lo più delle volte posson fare, così quegli con
poca fatica vengon in colmo di summa eccellenzia. E per darvi un esempio,
vedete il signor don Ippolito da Este, cardinal di Ferrara, il quale tanto di
felicità ha portato dal nascere suo, che la persona, lo aspetto, le parole e
tutti i sui movimenti sono talmente di questa grazia composti ed accommodati,
che tra i più antichi prelati, avvenga che sia giovane, rappresenta una tanto
grave autorità, che più presto pare atto ad insegnare, che bisognoso
d'imparare; medesimamente, nel conversare con omini e con donne
d'ogni qualità, nel giocare, nel ridere e nel motteggiare tiene una certa
dolcezza e così graziosi costumi, che forza è che ciascun che gli parla o pur
lo vede gli resti perpetuamente affezionato. Ma, tornando al proposito nostro,
dico che tra questa eccellente grazia e quella insensata sciocchezza si trova
ancora il mezzo; e posson quei che non son da natura così perfettamente dotati,
con studio e fatica limare e correggere in gran parte i diffetti naturali. Il
cortegiano, adunque, oltre alla nobilità, voglio che sia in questa parte
fortunato, ed abbia da natura non solamente lo ingegno e bella forma di persona
e di volto, ma una certa grazia e, come si dice, un sangue, che lo faccia al
primo aspetto a chiunque lo vede grato ed amabile; e sia questo un ornamento
che componga e compagni tutte le operazioni sue e prometta nella fronte quel
tale esser degno del commerzio e grazia d'ogni gran signore."</p>
</div2>
<div2 type="capitolo">
<head>XV</head>
<p>Quivi, non aspettando più oltre, disse il signor Gaspar Pallavicino:
"Acciò che il nostro gioco abbia la forma ordinata e che non paia che noi
estimiam poco l'autorità dataci del contradire, dico che nel cortegiano a
me non par così necessaria questa nobilità; e s'io mi pensassi dir cosa
che ad alcun di noi fusse nova, io addurrei molti i quali, nati di nobilissimo
sangue, son stati pieni di vicii; e per lo contrario molti ignobili, che hanno
con la virtù illustrato la posterità loro. E se è vero quello che voi diceste
dianzi, cioè che in ogni cosa sia quella occulta forza del primo seme, noi
tutti saremmo in una medesima condicione per aver avuto un medesimo principio,
né più un che l'altro sarebbe nobile. Ma delle diversità nostre e gradi
d'altezza e di bassezza credo io che siano molte altre cause: tra le quali
estimo la fortuna esser precipua, perché in tutte le cose mondane la veggiamo
dominare e quasi pigliarsi a gioco d'alzar spesso fin al cielo chi par a
lei senza merito alcuno, e sepellir nell'abisso i più degni d'esser
esaltati. Confermo ben ciò che voi dite della felicità di quelli che nascon
dotati dei beni dell'animo e del corpo; ma questo così si vede negli
ignobili come nei nobili, perché la natura non ha queste così sottili
distinzioni; anzi, come ho detto, spesso si veggono in persone bassissime
altissimi doni di natura. Però non acquistandosi questa nobilità né per ingegno
né per forza né per arte, ed essendo più tosto laude dei nostri antecessori che
nostra propria, a me par troppo strano voler che, se i parenti del nostro
cortegiano son stati ignobili, tutte le sue bone qualità siano guaste, e che
non bastino assai quell'altre condizioni che voi avete nominate, per
ridurlo al colmo della perfezione: cioè ingegno, bellezza di volto, disposizion
di persona e quella grazia, che al primo aspetto sempre lo faccia a ciascun
gratissimo.</p>
</div2>
<div2 type="capitolo">
<head>XVI</head>
<p>Allor il conte Ludovico, "Non nego io," rispose, "che
ancora negli omini bassi non possano regnar quelle medesime virtù che nei
nobili; ma per non replicar quello che già avemo detto con molte altre ragioni
che si poriano addurre in laude della nobiltà, la qual sempre ed appresso
ognuno è onorata, perché ragionevole cosa è che de' boni nascano i boni,
avendo noi a formare un cortegiano senza diffetto alcuno e cumulato d'ogni
laude, mi par necessario farlo nobile, si per molte altre cause, come ancor per
la opinion universale, la qual sùbito accompagna la nobiltà. Ché se saranno dui
omini di palazzo, i quali non abbiano per prima dato impression alcuna di se
stessi con l'opere o bone o male, sùbito che s'intenda l'un
esser nato gentilomo e l'altro no, appresso ciascuno lo ignobile sarà
molto meno estimato che 'l nobile, e bisognerà che con molte fatiche e con
tempo nella mente degli omini imprima la bona opinion di sé, che l'altro
in un momento, e solamente con l'esser gentilom, averà acquistata. E di
quanta importanzia siano queste impressioni, ognun po facilmente comprendere;
ché, parlando di noi, abbiam veduto capitare in questa casa omini, i quali,
essendo sciocchi e goffissimi, per tutta Italia hanno però avuto fama di
grandissimi cortegiani; e benché in ultimo sian stati scoperti e conosciuti,
pur per molti dì ci hanno ingannato, e mantenuto negli animi nostri quella
opinion di sé che prima in essi hanno trovato impressa, benché abbiano operato
secondo il lor poco valore. Avemo veduti altri, al principio in pochissima
estimazione, poi esser all'ultimo riusciti benissimo. E di questi errori
sono diverse cause; e tra l'altre la ostinazion dei signori, i quali, per
voler far miracoli, talor si mettono a dar favore a chi par loro che meriti
disfavore. E spesso ancor essi s'ingannano; ma perché sempre hanno
infiniti imitatori, dal favor loro deriva grandissima fama, la qual per lo più
i giudici vanno seguendo; e se ritrovano qualche cosa che paia contraria alla
commune opinione, dubitano di ingannar se medesimi e sempre aspettano qualche
cosa di nascosto, perché pare che queste opinioni universali debbano pur esser
fondate sopra il vero e nascere da ragionevoli cause, e perché gli animi nostri
sono prontissimi allo amore ed all'odio, come si vede nei spettaculi
de' combattimenti e de' giochi e d'ogni altra sorte contenzione,
dove i spettatori spesso si affezionano senza manifesta cagione ad una delle
parti, con desiderio estremo che quella resti vincente e l'altra perda.
Circa la opinione ancor delle qualità degli omini, la bona fama o la mala nel
primo entrare move l'animo nostro ad una di queste due passioni. Però
interviene che per lo più noi giudichiamo con amore, o vero con odio. Vedete
adunque di quanta importanzia sia questa prima impressione e come debba
sforzarsi d'acquistarla bona nei princìpi chi pensa aver grado e nome di
bon cortegiano.</p>
</div2>
<div2 type="capitolo">
<head>XVII</head>
<p>Ma per venire a qualche particularità, estimo che la principale e vera
profession del cortegiano debba esser quella dell'arme; la qual sopra
tutto voglio che egli faccia vivamente e sia conosciuto tra gli altri per
ardito e sforzato e fidele a chi serve. E 'l nome di queste bone
condicioni si acquisterà facendone l'opere in ogni tempo e loco, imperò
che non è licito in questo mancar mai, senza biasimo estremo; e come nelle
donne la onestà, una volta macchiata, mai più non ritorna al primo stato, così
la fama d'un gentilom che porti l'arme, se una volta in un minimo
punto si denigra per coardia o altro rimproccio, sempre resta vituperosa al
mondo e piena d'ignominia. Quanto più adunque sarà eccellente il nostro
cortegiano in questa arte, tanto più sarà degno di laude; bench'io non
estimi esser in lui necessaria quella perfetta cognizion di cose e l'altre
qualità, che ad un capitano si convengono; ché per esser questo troppo gran
mare, ne contentaremo, come avemo detto, della integrità di fede e
dell'animo invitto e che sempre si vegga esser tale: perché molte volte
più nelle cose piccole che nelle grandi si conoscono i coraggiosi; e spesso
ne' pericoli d'importanzia, e dove son molti testimonii, si ritrovano
alcuni li quali, benché abbiano il core morto nel corpo, pur spinti dalla
vergogna o dalla compagnia, quasi ad occhi chiusi vanno inanzi e fanno il
debito loro, e Dio sa come; e nelle cose che poco premono e dove par che
possano senza esser notati restar di mettersi a pericolo, volentier si lasciano
acconciare al sicuro. Ma quelli ché ancor quando pensano non dover esser
d'alcuno né mirati, né veduti, né conosciuti, mostrano ardire e non
lascian passar cosa, per minima ch'ella sia, che possa loro esser carico,
hanno quella virtù d'animo che noi ricerchiamo nel nostro cortegiano. Il
quale non volemo però che si mostri tanto fiero, che sempre stia in su le brave
parole e dica aver tolto la corazza per moglie, e minacci con quelle fiere
guardature che spesso avemo vedute fare a Berto; ché a questi tali meritamente
si po dir quello, che una valorosa donna in una nobile compagnia piacevolmente
disse ad uno, ch'io per ora nominar non voglio, il quale, essendo da lei,
per onorarlo, invitato a danzare, e rifiutando esso e questo e lo udir musica e
molti altri intertenimenti offertigli, sempre con dir così fatte novelluzze non
esser suo mestiero, in ultimo, dicendo la donna, "Qual è adunque il
mestier vostro?", rispose con un mal viso: "Il combattere;"
allora la donna sùbito: "Crederei," disse, "che or che non
siete alla guerra, né in termine de combattere, fosse bona cosa che vi faceste
molto ben untare ed insieme con tutti i vostri arnesi da battaglia riporre in
un armario finché bisognasse, per non ruginire più di quello che siate;"
e così, con molte risa de' circunstanti, scornato lasciollo nella sua
sciocca prosunzione. Sia adunque quello che noi cerchiamo, dove si veggon gli
inimici, fierissimo, acerbo e sempre tra i primi; in ogni altro loco, umano,
modesto e ritenuto, fuggendo sopra tutto la ostentazione e lo impudente laudar
se stesso, per lo quale l'uomo sempre si còncita odio e stomaco da chi
ode."</p>
</div2>
<div2 type="capitolo">
<head>XVIII</head>
<p>"Ed io," rispose allora il signor Gaspar, "ho conosciuti
pochi omini eccellenti in qualsivoglia cosa, che non laudino se stessi; e parmi
che molto ben comportar lor si possa, perché chi si sente valere, quando si
vede non esser per l'opere dagli ignoranti conosciuto, si sdegna che
'l valor suo stia sepulto e forza è che a qualche modo lo scopra, per non
essere defraudato dell'onore, che è il vero premio delle virtuose fatiche.
Però tra gli antichi scrittori, chi molto vale rare volte si astien da laudar
se stesso. Quelli ben sono intollerabili che, essendo di niun merito, si
laudano; ma tal non presumiam noi che sia il nostro cortegiano." Allor il
Conte, "Se voi," disse, "avete inteso, io ho biasmato il
laudare se stesso impudentemente e senza rispetto; e certo, come voi dite, non
si dee pigliar mala opinion d'un omo valoroso, che modestamente si laudi;
anzi tôr quello per testimonio più certo che se venisse di bocca altrui. Dico
ben che chi, laudando se stesso, non incorre in errore, né a sé genera fastidio
o invidia da chi ode, quello è discretissimo ed, oltre alle laudi che esso si
dà, ne merita ancor dagli altri; perché è cosa difficil assai." Allora il
signor Gaspar, "Questo," disse, "ci avete da insegnar
voi." Rispose il Conte: "Tra gli antichi scrittori non è ancor
mancato chi l'abbia insegnato; ma, al parer mio, il tutto consiste in dir
le cose di modo, che paia che non si dicano a quel fine, ma che caggiano
talmente a proposito, che non si possa restar di dirle, e sempre mostrando
fuggir le proprie laudi, dirle pure; ma non di quella maniera che fanno questi
bravi, che aprono la bocca e lascian venir le parole alla ventura; come pochi
dì fa disse un de' nostri che, essendogli a Pisa stato passata una coscia
con una picca da una banda all'altra, pensò che fosse una mosca che
l'avesse punto; ed un altro disse che non teneva specchio in camera perché
quando si crucciava diveniva tanto terribile nell'aspetto, che veggendosi
arìa fatto troppo gran paura a se stesso." Rise qui ognuno; ma messer
Cesare Gonzaga suggiunse: "Di che ridete voi? Non sapete che Alessandro
Magno, sentendo che opinion d'un filosofo era che fussino infiniti mondi,
cominciò a piangere, ed essendoli domandato perché piangeva, rispose,
"Perch'io non ne ho ancor preso un solo;" come se avesse avuto
animo di pigliarli tutti? Non vi par che questa fosse maggior braveria che il
dir della puntura della mosca?" Disse allor il Conte: "Anco
Alessandro era maggior uom che non era colui che disse quella. Ma agli omini
eccellenti in vero si ha da perdonare quando presumono assai di sé; perché chi
ha da far gran cose, bisogna che abbia ardir di farle e confidenzia di se
stesso e non sia d'animo abbietto o vile, ma sì ben modesto in parole,
mostrando di presumer meno di se stesso che non fa, pur che quella presunzione
non passi alla temerità."</p>
</div2>
<div2 type="capitolo">
<head>XIX</head>
<p>Quivi facendo un poco di pausa il Conte, disse ridendo messer Bernardo
Bibiena: "Ricordomi che dianzi diceste che questo nostro cortegiano aveva
da esser dotato da natura di bella forma di volto e di persona, con quella
grazia che lo facesse così amabile. La grazia e 'l volto bellissimo penso
per certo che in me sia e perciò interviene che tante donne, quante sapete,
ardeno dell'amor mio; ma della forma del corpo sto io alquanto dubbioso, e
massimamente per queste mie gambe, che in vero non mi paiono così atte
com'io vorrei; del busto e del resto contentomi pur assai bene. Dichiarate
adunque un poco più minutamente questa forma del corpo, quale abbia ella da
essere, acciò che io possa levarmi di questo dubbio e star con l'animo
riposato." Essendosi di questo riso alquanto, suggiunse il Conte:
"Certo quella grazia del volto, senza mentire, dir si po esser in voi, né
altro esempio adduco che questo, per dechiarire che cosa ella sia; ché senza
dubbio veggiamo il vostro aspetto esser gratissimo e piacere ad ognuno, avvenga
che i lineamenti d'esso non siano molto delicati; ma tien del virile, e
pur è grazioso; e trovasi questa qualità in molte e diverse forme di volti. E
di tal sorte voglio io che sia lo aspetto del nostro cortegiano, non così molle
e feminile come si sforzano d'aver molti, che non solamente si crespano i
capegli e spelano le ciglia, ma si strisciano con tutti que' modi che si
faccian le più lascive e disoneste femine del mondo; e pare che nello andare,
nello stare ed in ogni altro lor atto siano tanto teneri e languidi, che le
membra siano per staccarsi loro l'uno dall'altro; e pronunziano
quelle parole così afflitte, che in quel punto par che lo spirito loro finisca;
e quanto più si trovano con omini di grado, tanto più usano tai termini.
Questi, poiché la natura, come essi mostrano desiderare di parere ed essere,
non gli ha fatti femine, dovrebbono non come bone femine esser estimati, ma,
come publiche meretrici, non solamente delle corti de' gran signori, ma
del consorzio degli omini nobili esser cacciati.</p>
</div2>
<div2 type="capitolo">
<head>XX</head>
<p>Vegnendo adunque alla qualità della persona, dico bastar ch'ella non
sia estrema in piccolezza né in grandezza; perché e l'una e l'altra
di queste condicioni porta seco una certa dispettosa maraviglia e sono gli
omini di tal sorte mirati quasi di quel modo che si mirano le cose monstruose;
benché, avendo da peccare nell'una delle due estremità, men male è
l'esser un poco diminuto, che ecceder la ragionevol misura in grandezza;
perché gli omini così vasti di corpo, oltra che molte volte di ottuso ingegno
si trovano, sono ancor inabili ad ogni esercizio di agilità, la qual cosa io
desidero assai nel cortegiano. E perciò voglio che egli sia di bona
disposizione e de' membri ben formato, e mostri forza e leggerezza e
discioltura, e sappia de tutti gli esercizi di persona, che ad uom di guerra
s'appartengono; e di questo penso il primo dever essere maneggiar ben ogni
sorte d'arme a piedi ed a cavallo e conoscere i vantaggi che in esse sono,
e massimamente aver notizia di quell'arme che s'usano ordinariamente
tra' gentilomini; perché, oltre all'operarle alla guerra, dove forse
non sono necessarie tante sottilità, intervengono spesso differenzie tra un
gentilom e l'altro, onde poi nasce il combattere, e molte volte con
quell'arme che in quel punto si trovano a canto; però il saperne è cosa
securissima. Né son io già di que' che dicono, che allora l'arte si
scorda nel bisogno; perché certamente chi perde l'arte in quel tempo, dà
segno che prima ha perduto il core e 'l cervello di paura.</p>
</div2>
<div2 type="capitolo">
<head>XXI</head>
<p>Estimo ancora che sia di momento assai il saper lottare, perché questo
accompagna molto tutte l'arme da piedi. Appresso bisogna che e per sé e
per gli amici intenda le querele e differenzie che possono occorrere, e sia
avvertito ne vantaggi, in tutto mostrando sempre ed animo e prudenzia; né sia
facile a questi combattimenti, se non quanto per l'onor fosse sforzato;
ché, oltre al gran pericolo che la dubbiosa sorte seco porta, chi in tai cose
precipitosamente e senza urgente causa incorre, merita grandissimo biasimo,
avvenga che ben gli succeda. Ma quando si trova l'omo esser entrato tanto
avanti, che senza carico non si possa ritrarre, dee e nelle cose che occorrono
prima del combattere, e nel combattere, esser deliberatissimo e mostrar sempre
prontezza e core; e non far com'alcuni, che passano la cosa in dispute e
punti, ed avendo la elezion dell'arme, pigliano arme che non tagliano né
pungono e s'armano come s'avessero ad aspettar le cannonate; e
parendo lor bastare il non esser vinti, stanno sempre in sul diffendersi e
ritirarsi, tanto che mostrano estrema viltà; onde fannosi far la baia da'
fanciulli, come que' dui Anconitani, che poco fa combatterono a Perugia e
fecero ridere chi gli vide. "E quali furon questi?" disse il signor
Gaspar Pallavicino. Rispose messer Cesare: "Dui fratelli
consobrini." Disse allora il Conte: "Al combattere parvero fratelli
carnali;" poi suggionse: "Adopransi ancor l'arme spesso in
tempo di pace in diversi esercizi, e veggonsi i gentilomini nei spettacoli
publici alla presenzia de' populi, di donne e di gran signori. Però voglio
che 'l nostro cortegiano sia perfetto cavalier d'ogni sella, ed oltre
allo aver cognizion di cavalli e di ciò che al cavalcare s'appartiene,
ponga ogni studio e diligenzia di passar in ogni cosa un poco più avanti che
gli altri, di modo che sempre tra tutti sia per eccellente conosciuto. E come
si legge d'Alcibiade che superò tutte le nazioni presso alle quali egli
visse e ciascuna in quello che più era suo proprio, così questo nostro avanzi
gli altri, e ciascuno in quello di che più fa professione. E perché degli
Italiani è peculiar laude il cavalcare bene alla brida, il maneggiar con
ragione massimamente cavalli asperi, il correr lance e 'l giostrare, sia
in questo de' migliori Italiani; nel torneare, tener un passo, combattere
una sbarra, sia bono tra i miglior Franzesi; nel giocare a canne, correr tori,
lanzar aste e dardi, sia tra i Spagnoli eccellente. Ma sopra tutto accompagni
ogni suo movimento con un certo bon giudicio e grazia, se vole meritar
quell'universal favore che tanto s'apprezza.</p>
</div2>
<div2 type="capitolo">
<head>XXII</head>
<p>Sono ancor molti altri esercizi, i quali, benché non dependano drittamente
dalle arme, pur con esse hanno molta convenienza e tengono assai d'una
strenuità virile; e tra questi parmi la caccia esser de' principali,
perché ha una certa similitudine di guerra; ed è veramente piacer da gran
signori e conveniente ad uom di corte; e comprendesi che ancor tra gli antichi
era in molta consuetudine. Conveniente è ancor saper nuotare, saltare, correre,
gittar pietre perché, oltre alla utilità che di questo si po avere alla guerra,
molte volte occorre far prova di sé in tai cose; onde s'acquista bona
estimazione, massimamente nella moltitudine, con la quale bisogna pur che
l'om s'accommodi. Ancor nobile esercizio e convenientissimo ad uom di
corte è il gioco di palla, nel quale molto si vede la disposizion del corpo e
la prestezza e discioltura d'ogni membro, e tutto quello che quasi in ogni
altro esercizio si vede. Né di minor laude estimo il volteggiar a cavallo, il
quale, abbenché sia faticoso e difficile, fa l'omo leggerissimo e destro
più che alcun'altra cosa; ed oltre alla utilità, se quella leggerezza è
compagnata di bona grazia, fa, al parer mio, più bel spettaculo che alcun degli
altri. Essendo adunque il nostro cortegiano in questi esercizi più che
mediocremente esperto, penso che debba lasciar gli altri da canto; come
volteggiar in terra, andar in su la corda e tai cose, che quasi hanno del
giocolare e poco sono a gentilomo convenienti. Ma perché sempre non si po
versar tra queste così faticose operazioni, oltra che ancor la assiduità sazia
molto e leva quella ammirazione che si piglia delle cose rare, bisogna sempre
variar con diverse azioni la vita nostra. Però voglio che 'l cortegiano
descenda qualche volta a più riposati e placidi esercizi, e per schivar la
invidia e per intertenersi piacevolmente con ognuno faccia tutto quello che gli
altri fanno, non s'allontanando però mai dai laudevoli atti e governandosi
con quel bon giudicio che non lo lassi incorrere in alcuna sciocchezza; ma
rida, scherzi, motteggi, balli e danzi, nientedimeno con tal maniera, che
sempre mostri esser ingenioso e discreto ed in ogni cosa che faccia o dica sia
aggraziato."</p>
</div2>
<div2 type="capitolo">
<head>XXIII</head>
<p>"Certo," disse allor messer Cesare Gonzaga, "non si dovria
già impedir il corso di questo ragionamento; ma, se io tacessi, non satisfarei
alla libertà ch'io ho di parlare, né al desiderio di saper una cosa; e
siami perdonato s'io, avendo a contradire, dimanderò; perché questo credo
che mi sia licito, per esempio del nostro messer Bernardo, il quale per troppo
voglia d'esser tenuto bell'omo, ha contrafatto alle leggi del nostro
gioco, domandando e non contradicendo." "Vedete," disse
allora la signora Duchessa, "come da un error solo molti ne procedono.
Però chi falla e dà mal esempio, come messer Bernardo, non solamente merita
esser punito del suo fallo, ma ancor dell'altrui." Rispose allora
messer Cesare: "Dunque io, Signora, sarò esente di pena, avendo messer
Bernardo ad esser punito del suo e del mio errore." "Anzi,"
disse la signora Duchessa, "tutti dui devete aver doppio castigo: esso
del suo fallo e dello aver indutto voi a fallire; voi del vostro fallo e dello
aver imitato chi falliva." "Signora," rispose messer Cesare,
"io fin qui non ho fallito; però, per lasciar tutta questa punizione a
messer Bernardo solo, tacerommi." E già si taceva; quando la signora
Emilia ridendo, "Dite ciò che vi piace," rispose, "ché, con
licenzia però della signora Duchessa, io perdono a chi ha fallito e a chi
fallirà in così piccol fallo." Suggiunse la signora Duchessa: "Io
son contenta; ma abbiate cura che non v'inganniate, pensando forse meritar
più con l'esser clemente che con l'esser giusta; perché perdonando
troppo a chi falla si fa ingiuria a chi non falla. Pur non voglio che la mia
austerità per ora, accusando la indulgenzia vostra, sia causa che noi perdiamo
d'udir questa domanda di messer Cesare." Così esso, essendogli fatto
segno dalla signora Duchessa e dalla signora Emilia, sùbito disse:</p>
</div2>
<div2 type="capitolo">
<head>XXIV</head>
<p>"Se ben tengo a memoria, parmi, signor Conte, che voi questa sera più
volte abbiate replicato che 'l cortegiano ha da compagnare
l'operazion sue, i gesti, gli abiti, in somma ogni suo movimento con la
grazia; e questo mi par che mettiate per un condimento d'ogni cosa, senza
il quale tutte l'altre proprietà e bone condicioni sian di poco valore. E
veramente credo io che ognun facilmente in ciò si lasciarebbe persuadere,
perché per la forza del vocabulo si po dir che chi ha grazia quello è grato. Ma
perché voi diceste, questo spesse volte esser don della natura e de'
cieli, ed ancor quando non è così perfetto potersi con studio e fatica far
molto maggiore, quegli che nascono così avventurosi e tanto ricchi di tal
tesoro, come alcuni che ne veggiamo, a me par che in ciò abbiano poco bisogno
d'altro maestro; perché quel benigno favor del cielo quasi al suo dispetto
guida più alto che essi non desiderano, e fagli non solamente grati, ma
ammirabili a tutto il mondo. Però di questo non ragiono, non essendo in poter
nostro per noi medesimi l'acquistarlo. Ma quelli che da natura hanno tanto
solamente, che son atti a poter esser aggraziati aggiungendovi fatica,
industria e studio, desidero io di saper con qual arte, con qual disciplina e
con qual modo possono acquistar questa grazia, così negli esercizi del corpo,
nei quali voi estimate che sia tanto necessaria, come ancor in ogni altra cosa
che si faccia o dica. Però, secondo che col laudarci molto questa qualità a
tutti avete, credo, generato una ardente sete di conseguirla, per lo carico
dalla signora Emilia impostovi siete ancor con lo insegnarci obligato ad
estinguerla."</p>
</div2>
<div2 type="capitolo">
<head>XXV</head>
<p>"Obligato non son io," disse il Conte, "ad insegnarvi a
diventar aggraziati, né altro, ma solamente a dimostrarvi qual abbia ad essere
un perfetto cortegiano. Né io già pigliarei impresa di insegnarvi questa
perfezione, massimamente avendo poco fa detto che 'l cortegiano abbia da
saper lottare e volteggiare e tant'altre cose, le quali come io sapessi
insegnarvi, non le avendo mai imparate, so che tutti lo conoscete. Basta che sì
come un bon soldato sa dire al fabro di che foggia e garbo e bontà hanno ad
esser l'arme, né però gli sa insegnar a farle, né come le martelli o
tempri, così io forse vi saprò dir qual abbia ad esser un perfetto cortegiano,
ma non insegnarvi come abbiate a fare per divenirne. Pur, per satisfare ancor
quanto è in poter mio alla domanda vostra, benché e' sia quasi in
proverbio che la grazia non s'impari, dico che chi ha da esser aggraziato
negli esercizi corporali, presuponendo prima che da natura non sia inabile, dee
cominciar per tempo ed imparar i princìpi da ottimi maestri; la qual cosa
quanto paresse a Filippo re di Macedonia importante, si po comprendere, avendo
voluto che Aristotele, tanto famoso filosofo e forse il maggior che sia stato
al mondo mai, fosse quello che insegnasse i primi elementi delle lettere ad
Alessandro suo figliolo. E delli omini che noi oggidì conoscemo, considerate
come bene ed aggraziatamente fa il signor Galleazzo Sanseverino, gran scudiero
di Francia, tutti gli esercizi del corpo; e questo perché, oltre alla natural
disposizione ch'egli tiene della persona, ha posto ogni studio
d'imparare da bon maestri ed aver sempre presso di sé omini eccellenti e
da ognun pigliar il meglio di ciò che sapevano; ché sì come del lottare,
volteggiare e maneggiar molte sorti d'armi ha tenuto per guida il nostro
messer Pietro Monte, il qual, come sapete, è il vero e solo maestro d'ogni
artificiosa forza e leggerezza, così del cavalcare, giostrare e qualsivoglia
altra cosa ha sempre avuto inanzi agli occhi i più perfetti, che in quelle
professioni siano stati conosciuti.</p>
</div2>
<div2 type="capitolo">
<head>XXVI</head>
<p>Chi adunque vorrà esser bon discipulo, oltre al far le cose bene, sempre ha
da metter ogni diligenzia per assimigliarsi al maestro e, se possibil fosse,
transformarsi in lui. E quando già si sente aver fatto profitto, giova molto
veder diversi omini di tal professione e, governandosi con quel bon giudicio
che sempre gli ha da esser guida, andar scegliendo or da un or da un altro
varie cose. E come la pecchia ne' verdi prati sempre tra l'erbe va
carpendo i fiori, così il nostro cortegiano averà da rubare questa grazia da
que' che a lui parerà che la tenghino e da ciascun quella parte che più
sarà laudevole; e non far come un amico nostro, che voi tutti conoscete, che si
pensava esser molto simile al re Ferrando minore d'Aragona, né in altro
avea posto cura d'imitarlo, che nel spesso alzare il capo, torzendo una
parte della bocca, il qual costume il re avea contratto così da infirmità. E di
questi molti si ritrovano, che pensan far assai, pur che sian simili ad un
grand'omo in qualche cosa; e spesso si appigliano a quella che in colui è
sola viciosa. Ma avendo io già più volte pensato meco onde nasca questa grazia,
lasciando quelli che dalle stelle l'hanno, trovo una regula
universalissima, la qual mi par valer circa questo in tutte le cose umane che
si facciano o dicano più che alcuna altra, e ciò è fuggir quanto più si po, e
come un asperissimo e pericoloso scoglio, la affettazione; e, per dir forse una
nova parola, usar in ogni cosa una certa sprezzatura, che nasconda l'arte
e dimostri ciò che si fa e dice venir fatto senza fatica e quasi senza
pensarvi. Da questo credo io che derivi assai la grazia; perché delle cose rare
e ben fatte ognun sa la difficultà, onde in esse la facilità genera grandissima
maraviglia; e per lo contrario il sforzare e, come si dice, tirar per i capegli
dà somma disgrazia e fa estimar poco ogni cosa, per grande ch'ella si sia.
Però si po dir quella esser vera arte che non pare esser arte; né più in altro
si ha da poner studio, che nel nasconderla: perché se è scoperta, leva in tutto
il credito e fa l'omo poco estimato. E ricordomi io già aver letto esser
stati alcuni antichi oratori eccellentissimi, i quali tra le altre loro
industrie sforzavansi di far credere ad ognuno sé non aver notizia alcuna di
lettere; e dissimulando il sapere mostravan le loro orazioni esser fatte
simplicissimamente, e più tosto secondo che loro porgea la natura e la verità,
che 'l studio e l'arte; la qual se fosse stata conosciuta, arìa dato
dubbio negli animi del populo di non dover esser da quella ingannati. Vedete
adunque come il mostrar l'arte ed un così intento studio levi la grazia
d'ogni cosa. Qual di voi è che non rida quando il nostro messer Pierpaulo
danza alla foggia sua, con que' saltetti e gambe stirate in punta di
piede, senza mover la testa, come se tutto fosse un legno, con tanta
attenzione, che di certo pare che vada numerando i passi? Qual occhio è così
cieco, che non vegga in questo la disgrazia della affettazione? e la grazia in
molti omini e donne che sono qui presenti, di quella sprezzata desinvoltura
(ché nei movimenti del corpo molti così la chiamano), con un parlar o ridere o
adattarsi, mostrando non estimar e pensar più ad ogni altra cosa che a quello,
per far credere a chi vede quasi di non saper né poter errare?"</p>
</div2>
<div2 type="capitolo">
<head>XXVII</head>
<p>Quivi non aspettando, messer Bernardo Bibiena disse: "Eccovi che
messer Roberto nostro ha pur trovato chi laudarà la foggia del suo danzare,
poiché tutti voi altri pare che non ne facciate caso; ché se questa eccellenzia
consiste nella sprezzatura e mostrar di non estimare e pensar più ad ogni altra
cosa che a quello che si fa, messer Roberto nel danzare non ha pari al mondo;
ché per mostrar ben di non pensarvi si lascia cader la robba spesso dalle
spalle e le pantoffole de' piedi, e senza raccôrre né l'uno né
l'altro, tuttavia danza." Rispose allor il Conte: "Poiché voi
volete pur ch'io dica, dirò ancor dei vicii nostri. Non v'accorgete
che questo, che voi in messer Roberto chiamate sprezzatura, è vera
affettazione? perché chiaramente si conosce che esso si sforza con ogni studio
mostrar di non pensarvi, e questo è il pensarvi troppo; e perché passa certi
termini di mediocrità, quella sprezzatura è affettata e sta male; ed è una cosa
che a punto riesce al contrario del suo presuposito, cioè di nasconder
l'arte. Però non estimo io che minor vicio della affettazion sia nella
sprezzatura, la quale in sé è laudevole, lasciarsi cadere i panni da dosso, che
nella attillatura, che pur medesimamente da sé è laudevole, il portar il capo
così fermo per paura di non guastarsi la zazzera, o tener nel fondo della
berretta il specchio e 'l pettine nella manica, ed aver sempre drieto il
paggio per le strade con la sponga e la scopetta; perché questa così fatta
attillatura e sprezzatura tendono troppo allo estremo; il che sempre è vicioso,
e contrario a quella pura ed amabile simplicità, che tanto è grata agli animi
umani. Vedete come un cavalier sia di mala grazia, quando si sforza
d'andare così stirato in su la sella e, come noi sogliam dire, alla
veneziana, a comparazion d'un altro, che paia che non vi pensi e stia a
cavallo così disciolto e sicuro come se fosse a piedi. Quanto piace più e
quanto più è laudato un gentilom che porti arme, modesto, che parli poco e poco
si vanti, che un altro, il quale sempre stia in sul laudar se stesso, e
biastemando con braveria mostri minacciar al mondo! e niente altro è questo,
che affettazione di voler parer gagliardo. Il medesimo accade in ogni
esercizio, anzi in ogni cosa che al mondo fare o dir si possa."</p>
</div2>
<div2 type="capitolo">
<head>XXVIII</head>
<p>Allora il signor Magnifico, "Questo ancor," disse, "si
verifica nella musica, nella quale è vicio grandissimo far due consonanzie
perfette l'una dopo l'altra; tal che il medesimo sentimento
dell'audito nostro l'aborrisce e spesso ama una seconda o settima,
che in sé è dissonanzia aspera ed intollerabile; e ciò procede che quel
continuare nelle perfette genera sazietà e dimostra una troppo affettata
armonia; il che mescolando le imperfette si fugge, col far quasi un paragone,
donde più le orecchie nostre stanno suspese e più avidamente attendono e
gustano le perfette, e dilettansi talor di quella dissonanzia della seconda o
settima, come di cosa sprezzata." "Eccovi adunque," rispose
il Conte, "che in questo nòce l'affettazione, come nell'altre
cose. Dicesi ancor esser stato proverbio presso ad alcuni eccellentissimi
pittori antichi troppo diligenzia esser nociva, ed esser stato biasmato
Protogene da Apelle, che non sapea levar le mani dalla tavola." Disse
allora messer Cesare: "Questo medesimo diffetto parmi che abbia il nostro
fra Serafino, di non saper levar le mani dalla tavola, almen fin che in tutto
non ne sono levate ancora le vivande." Rise il Conte e suggiunse:
"Voleva dire Apelle che Protogene nella pittura non conoscea quel che
bastava; il che non era altro, che riprenderlo d'esser affettato nelle
opere sue. Questa virtù adunque contraria alla affettazione, la qual noi per
ora chiamiamo sprezzatura, oltra che ella sia il vero fonte donde deriva la
grazia, porta ancor seco un altro ornamento, il quale accompagnando
qualsivoglia azione umana, per minima che ella sia, non solamente sùbito scopre
il saper di chi la fa, ma spesso lo fa estimar molto maggior di quello che è in
effetto; perché negli animi delli circunstanti imprime opinione, che chi così
facilmente fa bene sappia molto più di quello che fa, e se in quello che fa
ponesse studio e fatica, potesse farlo molto meglio. E per replicare i medesimi
esempi, eccovi che un uom che maneggi l'arme, se per lanzar un dardo, o
ver tenendo la spada in mano o altr'arma, si pon senza pensar scioltamente
in una attitudine pronta, con tal facilità che paia che il corpo e tutte le
membra stiano in quella disposizione naturalmente e senza fatica alcuna, ancora
che non faccia altro, ad ognuno si dimostra esser perfettissimo in quello
esercizio. Medesimamente nel danzare un passo solo, un sol movimento della
persona grazioso e non sforzato, sùbito manifesta il sapere de chi danza. Un
musico, se nel cantar pronunzia una sola voce terminata con suave accento in un
groppetto duplicato, con tal facilità che paia che così gli venga fatto a caso,
con quel punto solo fa conoscere che sa molto più di quello che fa. Spesso
ancor nella pittura una linea sola non stentata, un sol colpo di penello tirato
facilmente, di modo che paia che la mano, senza esser guidata da studio o arte
alcuna, vada per se stessa al suo termine secondo la intenzion del pittore,
scopre chiaramente la eccellenzia dell'artifice, circa la opinion della
quale ognuno poi si estende secondo il suo giudicio; e 'l medesimo
interviene quasi d'ogni altra cosa. Sarà adunque il nostro cortegiano
stimato eccellente ed in ogni cosa averà grazia, massimamente nel parlare, se
fuggirà l'affettazione; nel qual errore incorrono molti, e talor più che
gli altri alcuni nostri Lombardi; i quali, se sono stati un anno fuor di casa,
ritornati sùbito cominciano a parlare romano talor spagnolo o franzese, e Dio
sa come; e tutto questo procede da troppo desiderio di mostrar di saper assai;
ed in tal modo l'omo mette studio e diligenzia in acquistar un vicio
odiosissimo. E certo a me sarebbe non piccola fatica se in questi nostri
ragionamenti io volessi usar quelle parole antiche toscane, che già sono dalla
consuetudine dei Toscani d'oggidì rifiutate; e con tutto questo credo che
ognun di me rideria."</p>
</div2>
<div2 type="capitolo">
<head>XXIX</head>
<p>Allor messer Federico, "Veramente," disse, "ragionando tra
noi, come or facciamo, forse saria male usar quelle parole antiche toscane;
perché, come voi dite, dariano fatica a chi le dicesse ed a chi le udisse e non
senza difficultà sarebbono da molti intese. Ma chi scrivesse, crederei ben io
che facesse errore non usandole perché dànno molta grazia ed autorità alle
scritture, e da esse risulta una lingua più grave e piena di maestà che dalle
moderne." "Non so," rispose il Conte, "che grazia o
autorità possan dar alle scritture quelle parole che si deono fuggire, non
solamente nel modo del parlare, come or noi facciamo (il che voi stesso
confessate), ma ancor in ogni altro che imaginar si possa. Ché se a
qualsivoglia omo di bon giudicio occorresse far una orazione di cose gravi nel
senato proprio di Fiorenza che è il capo di Toscana, o ver parlar privatamente
con persona di grado in quella città di negoci importanti, o ancor con chi
fosse dimestichissimo di cose piacevoli, con donne o cavalieri d'amore, o
burlando o scherzando in feste, giochi, o dove si sia, o in qualsivoglia tempo,
loco o proposito, son certo che si guardarebbe d'usar quelle parole
antiche toscane; ed usandole, oltre al far far beffe di sé, darebbe non poco
fastidio a ciascun che lo ascoltasse. Parmi adunque molto strana cosa usare
nello scrivere per bone quelle parole, che si fuggono per viciose in ogni sorte
di parlare; e voler che quello che mai non si conviene nel parlare, sia il più
conveniente modo che usar si possa nello scrivere. Ché pur, secondo me, la
scrittura non è altro che una forma di parlare che resta ancor poi che
l'omo ha parlato, e quasi una imagine o più presto vita delle parole, e
però nel parlare, il qual, sùbito uscita che è la voce, si disperde, son forse
tollerabili alcune cose che non sono nello scrivere; perché la scrittura
conserva le parole e le sottopone al giudicio di chi legge e dà tempo di
considerarle maturamente. E perciò è ragionevole che in questa si metta maggior
diligenzia per farla più culta e castigata; non però di modo che le parole
scritte siano dissimili dalle dette, ma che nello scrivere si eleggano delle
più belle che s'usano nel parlare. E se nello scrivere fosse licito quello
che non è licito nel parlare, ne nascerebbe un inconveniente al parer mio
grandissimo, che è che più licenzia usar si poria in quella cosa, nella qual si
dee usar più studio; e la industria che si mette nello scrivere in loco di
giovar nocerebbe. Però certo è che quello che si conviene nello scrivere si
convien ancor nel parlare, e quel parlar è bellissimo, che è simile ai scritti
belli. Estimo ancora che molto più sia necessario l'esser inteso nello
scrivere che nel parlare; perché quelli che scrivono non son sempre presenti a
quelli che leggono, come quelli che parlano a quelli che parlano. Però io
laudarei che l'omo, oltre al fuggir molte parole antiche toscane, si
assicurasse ancor d'usare, e scrivendo e parlando, quelle che oggidì sono
in consuetudine in Toscana e negli altri lochi della Italia, e che hanno
qualche grazia nella pronuncia. E parmi che chi s'impone altra legge non
sia ben sicuro di non incorrere in quella affettazione tanto biasimata, dalla
qual dianzi dicevamo."</p>
</div2>
<div2 type="capitolo">
<head>XXX</head>
<p>Allora messer Federico, "Signor Conte," disse, "io non
posso negarvi che la scrittura non sia un modo di parlare. Dico ben che, se le
parole che si dicono hanno in sé qualche oscurità, quel ragionamento non
penetra nell'animo di chi ode e passando senza esser inteso, diventa vano;
il che non interviene nello scrivere, ché se le parole che usa il scrittore
portan seco un poco, non dirò di difficultà, ma d'acutezza recondita, e
non così nota come quelle che si dicono parlando ordinariamente, dànno una
certa maggior autorità alla scrittura e fanno che 'l lettore va più
ritenuto e sopra di sé, e meglio considera e si diletta dello ingegno e
dottrina di chi scrive; e col bon giudicio affaticandosi un poco, gusta quel
piacere che s'ha nel conseguir le cose difficili. E se la ignoranzia di
chi legge è tanta, che non possa superar quelle difficultà, non è la colpa
dello scrittore, né per questo si dee stimar che quella lingua non sia bella.
Però, nello scrivere credo io che si convenga usar le parole toscane e
solamente le usate dagli antichi Toscani, perché quello è gran testimonio ed
approvato dal tempo che sian bone, e significative de quello perché si dicono;
ed oltre a questo hanno quella grazia e venerazion che l'antiquità presta
non solamente alle parole, ma agli edifici, alle statue, alle pitture e ad ogni
cosa che è bastante a conservarla; e spesso solamente con quel splendore e
dignità fanno la elocuzion bella, dalla virtù della quale ed eleganzia ogni
subietto, per basso che egli sia, po esser tanto adornato, che merita somma
laude. Ma questa vostra consuetudine, di cui voi fate tanto caso, a me par
molto pericolosa e spesso po esser mala; e se qualche vicio di parlar si
ritrova esser invalso in molti ignoranti, non per questo parmi che si debba
pigliar per una regula ed esser dagli altri seguitato. Oltre a questo, le
consuetudini sono molto varie, né è città nobile in Italia che non abbia
diversa maniera di parlar da tutte l'altre. Però non vi ristringendo voi a
dechiarir qual sia la megliore, potrebbe l'omo attaccarse alla bergamasca
così come alla fiorentina, e secondo voi non sarebbe error alcuno. Parmi
adunque che a chi vol fuggir ogni dubbio ed esser ben sicuro, sia necessario
proporsi ad imitar uno, il quale di consentimento di tutti sia estimato bono,
ed averlo sempre per guida e scudo contra chi volesse riprendere; e questo (nel
vulgar dico) non penso che abbia da esser altro che il Petrarca e 'l
Boccaccio; e chi da questi dui si discosta va tentoni, come chi camina per le
tenebre senza lume e però spesso erra la strada. Ma noi altri siamo tanto
arditi, che non degnamo di far quello che hanno fatto i boni antichi, cioè
attendere alla imitazione, senza la quale estimo io che non si possa scriver
bene. E gran testimonio di questo parmi che ci dimostri Virgilio; il quale,
benché con quello ingegno e giudicio tanto divino togliesse la speranza a tutti
i posteri che alcun mai potesse ben imitar lui, volse però imitar
Omero."</p>
</div2>
<div2 type="capitolo">
<head>XXXI</head>
<p>Allora il signor Gaspar Pallavicino, "Questa disputazion,"
disse, "dello scrivere in vero è ben degna d'esser udita;
nientedimeno più farebbe al proposito nostro, se voi c'insegnaste di che
modo debba parlar il cortegiano, perché parmi che n'abbia maggior bisogno
e più spesso gli occorra il servirsi del parlare che dello scrivere."
Rispose il Magnifico: "Anzi a cortegian tanto eccellente e così perfetto
non è dubbio che l'uno e l'altro è necessario a sapere, e che senza
queste due condizioni forse tutte l'altre sariano non molto degne di
laude; però, se il Conte vorrà satisfare al debito suo, insegnerà al cortegiano
non solamente il parlare, ma ancor il scriver bene." Allor il Conte,
"Signor Magnifico," disse, "questa impresa non accettarò io
già, ché gran sciocchezza saria la mia voler insegnare ad altri quello che io
non so; e, quando ancor lo sapessi, pensar di poter fare in così poche parole
quello, che con tanto studio e fatica hanno fatto a pena omini dottissimi, ai
scritti de' quali rimetterei il nostro cortegiano se pur fossi obligato
d'insegnargli a scrivere e parlare." Disse messer Cesare: "Il
signor Magnifico intende del parlare e scriver vulgare, e non latino; però
quelle scritture degli omini dotti non sono al proposito nostro; ma bisogna che
voi diciate circa questo ciò che ne sapete, ché del resto v'averemo per
escusato." "Io già l'ho detto," rispose il Conte;
"ma, parlandosi della lingua toscana, forse più saria debito del signor
Magnifico che d'alcun altro il darne la sentenzia." Disse il
Magnifico: "Io non posso né debbo ragionevolmente contradir a chi dice
che la lingua toscana sia più bella dell'altre. È ben vero che molte
parole si ritrovano nel Petrarca e nel Boccaccio, che or son interlassate dalla
consuetudine d'oggidì; e queste io, per me, non usarei mai né parlando né
scrivendo; e credo che essi ancor, se insin a qui vivuti fossero, non le
usarebbono più." Disse allor messer Federico: "Anzi le usarebbono;
e voi altri, signori Toscani, dovreste rinovar la vostra lingua e non lassarla
perire, come fate; ché ormai si po dire che minor notizia se n'abbia a
Fiorenza, che in molti altri lochi della Italia." Rispose allor messer
Bernardo: "Queste parole che non s'usano più in Fiorenza sono
restate ne' contadini e, come corrotte e guaste dalla vecchiezza, sono dai
nobili rifiutate."</p>
</div2>
<div2 type="capitolo">
<head>XXXII</head>
<p>Allora la signora Duchessa, "Non usciam," disse, "del
primo proposito e facciam che 'l conte Ludovico insegni al cortegiano il
parlare e scriver bene, e sia o toscano o come si voglia." Rispose il
Conte: "Io già, Signora, ho detto quello che ne so; e tengo che le
medesime regule, che serveno ad insegnar l'uno, servano ancor ad insegnar
l'altro. Ma poiché mel commandate, risponderò quello che m'occorre a
messer Federico, il quale ha diverso parer dal mio; e forse mi bisognerà
ragionar un poco più diffusamente che non si conviene; ma questo sarà quanto io
posso dire. E primamente dico che, secondo il mio giudicio, questa nostra
lingua, che noi chiamiamo vulgare, è ancor tenera e nova, benché già gran tempo
si costumi; perché, per essere stata la Italia non solamente vessata e
depredata, ma lungamente abitata da' barbari, per lo commerzio di quelle
nazioni la lingua latina s'è corrotta e guasta, e da quella corruzione son
nate altre lingue; le quai, come i fiumi che dalla cima dell'Appennino
fanno divorzio e scorrono nei dui mari, così si son esse ancor divise ed alcune
tinte di latinità pervenute per diversi camini qual ad una parte e quale ad
altra, ed una tinta di barbarie rimasta in Italia. Questa adunque è stata tra
noi lungamente incomposta e varia, per non aver avuto chi le abbia posto cura,
né in essa scritto, né cercato di darle splendor o grazia alcuna; pur è poi
stata alquanto più culta in Toscana, che negli altri lochi della Italia; e per
questo par che 'l suo fiore insino da que' primi tempi qui sia
rimasto, per aver servato quella nazion gentil accenti nella pronunzia ed
ordine grammaticale in quello che si convien, più che l'altre; ed aver
avuti tre nobili scrittori, a i quali ingeniosamente e con quelle parole e
termini che usava la consuetudine de' loro tempi hanno espresso i lor
concetti; il che più felicemente che agli altri, al parer mio, è successo al
Petrarca nelle cose amorose. Nascendo poi di tempo in tempo, non solamente in
Toscana ma in tutta la Italia, tra gli omini nobili e versati nelle corti e
nell'arme e nelle lettere, qualche studio di parlare e scrivere più
elegantemente, che non si faceva in quella prima età rozza ed inculta, quando
lo incendio delle calamità nate da' barbari non era ancor sedato, sonsi
lassate molte parole, così nella città propria di Fiorenza ed in tutta la
Toscana, come nel resto della Italia, ed in loco di quelle riprese
dell'altre, e fattosi in questo quella mutazion che si fa in tutte le cose
umane; il che è intervenuto sempre ancor delle altre lingue. Ché se quelle
prime scritture antiche latine fossero durate insino ad ora, vederemmo che
altramente parlavano Evandro e Turno e gli altri Latini di que' tempi, che
non fecero poi gli ultimi re romani e i primi consuli. Eccovi che i versi che
cantavano i Salii a pena erano dai posteri intesi; ma, essendo di quel modo dai
primi institutori ordinati, non si mutavano per riverenzia della religione.
Così successivamente gli oratori e i poeti andarono lassando molte parole usate
dai loro antecessori; ché Antonio, Crasso, Ortensio, Cicerone fuggivano molte
di quelle di Catone e Virgilio molte d'Ennio; e così fecero gli altri;
che, ancor che avessero riverenzia all'antiquità, non la estimavan però
tanto, che volessero averle quella obligazion che voi volete che ora le abbiam
noi; anzi, dove lor parea, la biasmavano: come Orazio, che dice che i suoi
antichi aveano scioccamente laudato Plauto e vol poter acquistare nove parole.
E Cicerone in molti lochi riprende molti suoi antecessori; e per biasmare
Sergio Galba afferma che le orazioni sue aveano dell'antico; e dice che
Ennio ancor sprezzò in alcune cose i suoi antecessori, di modo che, se noi
vorremo imitar gli antichi, non gli imitaremo. E Virgilio, che voi dite che
imitò Omero, non lo imitò nella lingua.</p>
</div2>
<div2 type="capitolo">
<head>XXXIII</head>
<p>Io adunque queste parole antiche, quanto per me, fuggirei sempre di usare,
eccetto però che in certi lochi, ed in questi ancor rare volte; e parmi che chi
altrimente le usa faccia errore, non meno che chi volesse, per imitar gli
antichi, nutrirsi ancora di ghiande, essendosi già trovata copia di grano. E
perché voi dite che le parole antiche solamente con quel splendore
d'antichità adornan tanto ogni subietto, per basso ch'egli sia, che
possono farlo degno di molta laude, io dico che non solamente di queste parole
antiche, ma né ancor delle bone faccio tanto caso, ch'estimi debbano senza
'l suco delle belle sentenzie esser prezzate ragionevolmente; perché il
divider le sentenzie dalle parole è un divider l'anima dal corpo: la qual
cosa né nell'uno né nell'altro senza distruzione far si po. Quello
adunque che principalmente importa ed è necessario al cortegiano per parlare e
scriver bene, estimo io che sia il sapere; perché chi non sa e nell'animo
non ha cosa che meriti esser intesa, non po né dirla né scriverla. Appresso
bisogna dispor con bell'ordine quello che si ha a dire o scrivere; poi
esprimerlo ben con le parole, le quali, s'io non m'inganno, debbono
esser proprie, elette, splendide e ben composte, ma sopra tutto usate ancor dal
populo; perché quelle medesime fanno la grandezza e pompa dell'orazione,
se colui che parla ha bon giudicio e diligenzia e sa pigliar le più
significative di ciò che vol dire, ed inalzarle, e come cera formandole ad
arbitrio suo collocarle in tal parte e con tal ordine, che al primo aspetto
mostrino e faccian conoscer la dignità e splendor suo, come tavole di pittura
poste al suo bono e natural lume. E questo così dico dello scrivere, come del
parlare; al qual però si richiedono alcune cose che non son necessarie nello
scrivere: come la voce bona, non troppo sottile o molle come di femina, né
ancor tanto austera ed orrida che abbia del rustico, ma sonora, chiara, soave e
ben composta, con la pronunzia espedita e coi modi e gesti convenienti; li
quali, al parer mio, consistono in certi movimenti di tutto 'l corpo, non
affettati né violenti, ma temperati con un volto accommodato e con un mover
d'occhi che dia grazia e s'accordi con le parole, e più che si po
significhi ancor coi gesti la intenzione ed affetto di colui che parla. Ma
tutte queste cose sarian vane e di poco momento, se le sentenzie espresse dalle
parole non fossero belle, ingeniose, acute, eleganti e gravi, secondo 'l
bisogno."</p>
</div2>
<div2 type="capitolo">
<head>XXXIV</head>
<p>"Dubito," disse allora il signor Morello, "che se questo
cortegiano parlerà con tanta eleganzia e gravità, fra noi si trovaranno di quei
che non lo intenderanno." "Anzi da ognuno sarà inteso,"
rispose il Conte, "perché la facilità non impedisce la eleganzia. Né io
voglio che egli parli sempre in gravità, ma di cose piacevoli, di giochi, di
motti e di burle secondo il tempo; del tutto però sensatamente e con prontezza
e copia non confusa; né mostri in parte alcuna vanità o sciocchezza puerile. E
quando poi parlerà di cosa oscura o difficile, voglio che e con le parole e con
le sentenzie ben distinte esplichi sottilmente la intenzion sua, ed ogni
ambiguità faccia chiara e piana con un certo modo diligente senza molestia.
Medesimamente, dove occorrerà, sappia parlar con dignità e veemenzia, e
concitar quegli affetti che hanno in sé gli animi nostri, ed accenderli o
moverli secondo il bisogno; talor con una simplicità di quel candore, che fa
parer che la natura istessa parli, intenerirgli e quasi inebbriargli di
dolcezza, e con tal facilità, che chi ode estimi ch'egli ancor con
pochissima fatica potrebbe conseguir quel grado, e quando ne fa la prova si gli
trovi lontanissimo. Io vorrei che 'l nostro cortegiano parlasse e
scrivesse di tal maniera, e non solamente pigliasse parole splendide ed
eleganti d'ogni parte della Italia, ma ancora laudarei che talor usasse
alcuni di quelli termini e franzesi e spagnoli, che già sono dalla consuetudine
nostra accettati. Però a me non dispiacerebbe che, occorrendogli, dicesse
<hi rend="italic">primor</hi>, dicesse <hi rend="italic">accertare</hi>,
<hi rend="italic">avventurare</hi>; dicesse <hi rend="italic">ripassare una
persona con ragionamento</hi>, volendo intendere riconoscerla e trattarla per
averne perfetta notizia; dicesse <hi rend="italic">un cavalier senza
rimproccio</hi>, <hi rend="italic">attillato</hi>, <hi rend="italic">creato
d'un principe</hi> ed altri tai termini, pur che sperasse esser inteso.
Talor vorrei che pigliasse alcune parole in altra significazione che la lor
propria e, trasportandole a proposito, quasi le inserisse come rampollo
d'albero in più felice tronco, per farle più vaghe e belle, e quasi per
accostar le cose al senso degli occhi proprii e, come si dice, farle toccar con
mano, con diletto di chi ode o legge. Né vorrei che temesse di formarne ancor
di nove e con nove figure di dire, deducendole con bel modo dai Latini, come
già i Latini le deducevano dai Greci.</p>
</div2>
<div2 type="capitolo">
<head>XXXV</head>
<p>Se adunque degli omini litterati e di bon ingegno e giudicio, che oggidì tra
noi si ritrovano, fossero alcuni, li quali ponessino cura di scrivere del modo
che s'è detto in questa lingua cose degne d'esser lette, tosto la
vederessimo culta ed abundante de termini e belle figure, e capace che in essa
si scrivesse così bene come in qualsivoglia altra; e se ella non fosse pura
toscana antica, sarebbe italiana, commune, copiosa e varia, e quasi come un
delicioso giardino pien di fiori e frutti. Né sarebbe questo cosa nova; perché
delle quattro lingue che avevano in consuetudine, i scrittori greci, elegendo
da ciascuna parole, modi e figure, come ben loro veniva, ne facevano nascere
un'altra che si diceva commune, e tutte cinque poi sotto un solo nome
chiamavano lingua greca; e benché la ateniese fosse elegante, pura e facunda
più che l'altre, i boni scrittori che non erano di nazion ateniesi, non la
affettavan tanto, che nel modo dello scrivere e quasi all'odor e proprietà
del suo natural parlare non fossero conosciuti; né per questo però erano
sprezzati; anzi quei che volevan parer troppo ateniesi, ne rapportavan biasimo.
Tra i scrittori latini ancor furono in prezzo a' suoi dì molti non romani,
benché in essi non si vedesse quella purità propria della lingua romana, che
rare volte possono acquistar quei che son d'altra nazione. Già non fu
rifiutato Tito Livio, ancora che colui dicesse aver trovato in esso la
patavinità, né Virgilio, per esser stato ripreso che non parlava romano; e,
come sapete, furono ancor letti ed estimati in Roma molti scrittori di nazione
barbari. Ma noi, molto più severi che gli antichi, imponemo a noi stessi certe
nove leggi fuor di proposito, ed avendo inanzi agli occhi le strade battute,
cerchiamo andar per diverticuli; perché nella nostra lingua propria, della
quale, come di tutte l'altre, l'officio è esprimer bene e chiaramente
i concetti dell'animo, ci dilettiamo della oscurità e, chiamandola lingua
vulgare, volemo in essa usar parole che non solamente non son dal vulgo, ma né
ancor dagli omini nobili e litterati intese, né più si usano in parte alcuna;
senza aver rispetto che tutti i beni antichi biasmano le parole rifiutate dalla
consuetudine. La qual voi, al parer mio, non conoscete bene; perché dite che,
se qualche vicio di parlare è invalso in molti ignoranti, non per questo si dee
chiamar consuetudine, né esser accettato per una regula di parlare; e, secondo
che altre volte vi ho udito dire, volete poi che in loco de <hi rend="italic">Capitolio</hi> si dica <hi rend="italic">Campidoglio</hi>; per
<hi rend="italic">Ieronimo</hi>, <hi rend="italic">Girolamo</hi>;
<hi rend="italic">aldace</hi> per <hi rend="italic">audace</hi>; e per
<hi rend="italic">patrone</hi>, <hi rend="italic">padrone</hi>, ed altre tai
parole corrotte e guaste, perché così si trovan scritte da qualche antico
Toscano ignorante e perché così dicono oggidì i contadini toscani. La bona
consuetudine adunque del parlare credo che nasca dagli omini che hanno ingegno
e che con la dottrina ed esperienzia s'hanno guadagnato il bon giudicio, e
con quello concorrono e consentono ad accettar le parole che lor paion bone, le
quali si conoscono per un certo giudicio naturale e non per arte o regula
alcuna. Non sapete voi che le figure del parlare, le quai dànno tanta grazia e
splendor alla orazione, tutte sono abusioni delle regule grammaticali, ma
accettate e confirmate dalla usanza, perché, senza poterne render altra
ragione, piaceno ed al senso proprio dell'orecchia par che portino suavità
e dolcezza? E questa credo io che sia la bona consuetudine; della quale così
possono essere capaci i Romani, i Napoletani, i Lombardi e gli altri, come i
Toscani.</p>
</div2>
<div2 type="capitolo">
<head>XXXVI</head>
<p>È ben vero che in ogni lingua alcune cose sono sempre bene, come la
facilità, il bell'ordine, l'abundanzia, le belle sentenzie, le
clausule numerose; e, per contrario, l'affettazione e l'altre cose
opposite a queste son male. Ma delle parole son alcune che durano bene un
tempo, poi s'invecchiano ed in tutto perdono la grazia; altre piglian
forza e vengono in prezzo perché, come le stagioni dell'anno spogliano
de' fiori e de' frutti la terra e poi di novo d'altri la
rivesteno, così il tempo quelle prime parole fa cadere e l'uso altre di
novo fa rinascere e dà lor grazia e dignità, fin che, dall'invidioso morso
del tempo a poco a poco consumate, giungono poi esse ancora alla lor morte;
perciò che, al fine, e noi ed ogni nostra cosa è mortale. Considerate che della
lingua osca non avemo più notizia alcuna. La provenzale, che pur mo, si po dir,
era celebrata da nobili scrittori, ora dagli abitanti di quel paese non è
intesa. Penso io adunque, come ben ha detto il signor Magnifico, che se 'l
Petrarca e 'l Boccaccio fossero vivi a questo tempo, non usariano molte
parole che vedemo ne' loro scritti: però non mi par bene che noi quelle
imitiamo. Laudo ben sommamente coloro che sanno imitar quello che si dee
imitare, nientedimeno non credo io già che sia impossibile scriver bene ancor
senza imitare; e massimamente in questa nostra lingua, nella quale possiam
esser dalla consuetudine aiutati; il che non ardirei dir nella
latina."</p>
</div2>
<div2 type="capitolo">
<head>XXXVII</head>
<p>Allor messer Federico, "Perché volete voi," disse, "che
più s'estimi la consuetudine nella vulgare che nella latina?"
"Anzi, dell'una e dell'altra," rispose il Conte,
"estimo che la consuetudine sia la maestra. Ma perché quegli omini, ai
quali la lingua latina era così propria come or è a noi la vulgare, non sono
più al mondo, bisogna che noi dalle lor scritture impariamo quello, che essi
aveano imparato dalla consuetudine; né altro vol dir il parlar antico che la
consuetudine antica di parlare; e sciocca cosa sarebbe amar il parlar antico
non per altro, che per voler più presto parlare come si parlava, che come si
parla." "Dunque," rispose messer Federico, "gli antichi
non imitavano?" "Credo," disse il Conte, "che molti
imitavano, ma non in ogni cosa. E se Virgilio avesse in tutto imitato Esiodo,
non gli serìa passato inanzi; né Cicerone a Crasso, né Ennio ai suoi
antecessori. Eccovi che Omero è tanto antico, che da molti si crede che egli
così sia il primo poeta eroico di tempo, come ancor è d'eccellenzia di
dire; e chi vorrete voi che egli imitasse?" "Un altro,"
rispose messer Federico, "più antico di lui, del quale non avemmo notizia
per la troppo antiquità." "Chi direte adunque," disse il
Conte, "che imitasse il Petrarca e 'l Boccaccio, che pur tre giorni
ha, si po dir, che son stati al mondo?" "Io nol so," rispose
messer Federico; "ma creder si po che essi ancor avessero l'animo
indrizzato alla imitazione, benché noi non sappiam di cui." Rispose il
Conte: "Creder si po che que' che erano imitati fossero migliori che
que' che imitavano; e troppo maraviglia saria che così presto il lor nome
e la fama, se eran boni, fosse in tutto spenta. Ma il lor vero maestro
cred'io che fosse l'ingegno ed il lor proprio giudicio naturale; e di
questo niuno è che si debba maravigliare, perché quasi sempre per diverse vie
si po tendere alla sommità d'ogni eccellenzia. Né è natura alcuna che non
abbia in sé molte cose della medesima sorte dissimili l'una
dall'altra, le quali però son tra sé di equal laude degne. Vedete la
musica, le armonie della quale or son gravi e tarde, or velocissime e di novi
modi e vie; nientedimeno tutte dilettano, ma per diverse cause, come si
comprende nella maniera del cantare di Bidon, la qual è tanto artificiosa,
pronta, veemente, concitata e de così varie melodie, che i spirti di chi ode
tutti si commoveno e s'infiammano e così sospesi par che si levino insino
al cielo. Né men commove nel suo cantar il nostro Marchetto Cara, ma con più
molle armonia; ché per una via placida e piena di flebile dolcezza intenerisce
e penetra le anime, imprimendo in esse soavemente una dilettevole passione.
Varie cose ancor egualmente piacciono agli occhi nostri, tanto che con
difficultà giudicar si po quai più lor sian grate. Eccovi che nella pittura
sono eccellentissimi Leonardo Vincio, il Mantegna, Rafaello, Michel Angelo,
Georgio da Castel Franco: nientedimeno, tutti son tra sé nel far dissimili, di
modo che ad alcun di loro non par che manchi cosa alcuna in quella maniera,
perché si conosce ciascun nel suo stilo esser perfettissimo. Il medesimo è di
molti poeti greci e latini, i quali, diversi nello scrivere, sono pari nella
laude. Gli oratori ancor hanno avuto sempre tanta diversità tra sé, che quasi
ogni età ha produtto ed apprezzato una sorte d'oratori peculiar di quel
tempo; i quali non solamente dai precessori e successori suoi, ma tra sé son
stati dissimili, come si scrive ne' Greci di Isocrate, Lisia, Eschine e
molt'altri, tutti eccellenti, ma a niun però simili forché a se stessi.
Tra i Latini poi quel Carbone, Lelio, Scipione Affricano, Galba, Sulpizio,
Cotta, Gracco, Marc'Antonio, Crasso e tanti che saria lungo nominare,
tutti boni e l'un dall'altro diversissimi; di modo che chi potesse
considerar tutti gli oratori che son stati al mondo, quanti oratori tante sorti
di dire trovarebbe. Parmi ancor ricordare che Cicerone in un loco introduca
Marc'Antonio dir a Sulpizio che molti sono i quali non imitano alcuno e
nientedimeno pervengono al sommo grado della eccellenzia; e parla di certi, i
quali aveano introdutto una nova forma e figura di dire, bella, ma inusitata
agli altri oratori di quel tempo, nella quale non imitavano se non se stessi;
però afferma ancor che i maestri debbano considerar la natura dei discipuli e,
quella tenendo per guida, indrizzargli ed aiutargli alla via, che lo ingegno
loro e la natural disposizion gli inclina. Per questo adunque, messer Federico
mio, credo, se l'omo da sé non ha convenienzia con qualsivoglia autore,
non sia ben sforzarlo a quella imitazione; perché la virtù di
quell'ingegno s'ammorza e resta impedita, per esser deviata dalla
strada nella quale avrebbe fatto profitto, se non le fosse stata precisa. Non
so adunque come sia bene, in loco d'arricchir questa lingua e darle
spirito, grandezza e lume, farla povera, esile, umile ed oscura e cercare di
metterla in tante angustie, che ognuno sia sforzato ad imitare solamente il
Petrarca e 'l Boccaccio; e che nella lingua non si debba ancor credere al
Policiano, a Lorenzo de' Medici, a Francesco Diaceto e ad alcuni altri che
pur sono toscani, e forse di non minor dottrina e giudicio che si fosse il
Petrarca e 'l Boccaccio. E veramente gran miseria saria metter fine e non
passar più avanti di quello che si abbia fatto quasi il primo che ha scritto, e
disperarsi che tanti e così nobili ingegni possano mai trovar più che una forma
bella di dire in quella lingua, che ad essi è propria e naturale. Ma oggidì son
certi scrupolosi, i quali, quasi con una religion e misterii ineffabili di
questa lor lingua toscana, spaventano di modo chi gli ascolta, che inducono
ancor molti omini nobili e litterati in tanta timidità, che non osano aprir la
bocca e confessano di non saper parlar quella lingua, che hanno imparata dalle
nutrici insino nelle fasce. Ma di questo parmi che abbiam detto pur troppo;
però seguitiamo ormai il ragionamento del cortegiano."</p>
</div2>
<div2 type="capitolo">
<head>XXXVIII</head>
<p>Allora messer Federico rispose: "Io voglio pur ancor dir questo poco:
che è ch'io già non niego che le opinioni e gli ingegni degli omini non
siano diversi tra sé, né credo che ben fosse che uno, da natura veemente e
concitato, si mettesse a scrivere cose placide, né meno un altro, severo e
grave, a scrivere piacevolezze: perché in questo parmi ragionevole che ognuno
s'accommodi allo instinto suo proprio. E di ciò, credo, parlava Cicerone
quando disse che i maestri avessero riguardo alla natura dei discipuli per non
fare come i mal agricultori, che talor nel terreno che solamente è fruttifero
per le vigne vogliano seminar grano. Ma a me non po caper nella testa che
d'una lingua particulare, la quale non è a tutti gli omini così propria
come i discorsi ed i pensieri e molte altre operazioni, ma una invenzione
contenuta sotto certi termini, non sia più ragionevole imitar quelli che parlan
meglio, che parlare a caso e che, così come nel latino l'omo si dee
sforzar di assimigliarsi alla lingua di Virgilio e di Cicerone, più tosto che a
quella di Silio o di Cornelio Tacito, così nel vulgar non sia meglio imitar
quella del Petrarca e del Boccaccio, che d'alcun altro; ma ben in essa
esprimere i suoi proprii concetti ed in questo attendere, come insegna
Cicerone, allo instinto suo naturale; e così si troverà che quella differenzia
che voi dite essere tra i beni oratori, consiste nei sensi e non nella
lingua." Allor il Conte, "Dubito," disse, "che noi
entraremo in un gran pelago e lassaremo il nostro primo proposito del
cortegiano. Pur domando a voi: in che consiste la bontà di questa
lingua?" Rispose messer Federico: "Nel servar ben le proprietà di
essa e tôrla in quella significazione, usando quello stile e que' numeri
che hanno fatto tutti quei che hanno scritto bene." "Vorrei,"
disse il Conte, "sapere se questo stile e questi numeri di che voi
parlate, nascano dalle sentenzie o dalle parole." "Dalle
parole," rispose messer Federico. "Adunque," disse il Conte,
"a voi non par che le parole di Silio e di Cornelio Tacito siano quelle
medesime che usa Virgilio e Cicerone, né tolte nella medesima
significazione?" Rispose messer Federico: "Le medesime son sì, ma
alcune mal osservate e tolte diversamente." Rispose il Conte: "E se
d'un libro di Cornelio e d'un di Silio si levassero tutte quelle
parole che son poste in altra significazion di quello che fa Virgilio e
Cicerone, che seriano pochissime, non direste voi poi che Cornelio nella lingua
fosse pare a Cicerone, e Silio a Virgilio? e che ben fosse imitar quella
maniera del dire?"</p>
</div2>
<div2 type="capitolo">
<head>XXXIX</head>
<p>Allor la signora Emilia, "A me par," disse, "che questa
vostra disputa sia mo troppo lunga e fastidiosa; però fia bene a differirla ad
un altro tempo." Messer Federico pur incominciava a rispondere; ma sempre
la signora Emilia lo interrompeva. In ultimo disse il Conte: "Molti
vogliono giudicare i stili e parlar de' numeri e della imitazione; ma a me
non sanno già essi dare ad intendere che cosa sia stile né numero, né in che
consista la imitazione, né perché le cose tolte da Omero o da qualche altro
stiano tanto bene in Virgilio, che più presto paiano illustrate che imitate; e
ciò forse procede ch'io non son capace d'intendergli. Ma perché
grande argumento che l'om sappia una cosa e il saperla insegnare, dubito
che essi ancora poco la intendano; e che e Virgilio e Cicerone laudino perché
sentono che da molti son laudati, non perché conoscano la differenzia che è tra
essi e gli altri; ché in vero non consiste in avere una osservazione di due, di
tre o di dieci parole usate a modo diverso dagli altri. In Salustio, in Cesare,
in Varrone e negli altri boni si trovano usati alcuni termini diversamente da
quello che usa Cicerone; e pur l'uno e l'altro sta bene, perché in
così frivola cosa non è posta la bontà e forza d'una lingua, come ben
disse Demostene ad Eschine, che lo mordeva, domandandogli d'alcune parole
le quali egli aveva usate, e pur non erano attiche, se erano monstri o
portenti; e Demostene se ne rise, e risposegli che in questo non consistevano
le fortune di Grecia. Così io ancora poco mi curarei, se da un toscano fossi
ripreso d'aver detto più tosto <hi rend="italic">satisfatto</hi> che
<hi rend="italic">sodisfatto</hi>, ed <hi rend="italic">onorevole</hi> che
<hi rend="italic">orrevole</hi>, e <hi rend="italic">causa</hi> che
<hi rend="italic">cagione</hi>, e <hi rend="italic">populo</hi> che
<hi rend="italic">popolo</hi>, ed altre tai cose." Allor messer Federico
si levò in piè e disse: "Ascoltatemi, prego, queste poche parole."
Rispose ridendo la signora Emilia: "Pena la disgrazia mia a qual di voi
per ora parla più di questa materia, perché voglio che la rimettiamo ad
un'altra sera. Ma voi, Conte, seguitate il ragionamento del cortegiano; e
mostrateci come avete bona memoria, ché, credo, se saprete ritaccarlo ove lo
lassaste, non farete poco."</p>
</div2>
<div2 type="capitolo">
<head>XL</head>
<p>"Signora," rispose il Conte, "il filo mi par tronco: pur,
s'io non m'inganno, credo che dicevamo che somma disgrazia a tutte le
cose dà sempre la pestifera affettazione e per contrario grazia estrema la
simplicità e la sprezzatura; a laude della quale e biasmo della affettazione
molte altre cose ragionar si potrebbono; ma io una sola ancor dir ne voglio, e
non più. Gran desiderio universalmente tengon tutte le donne di essere e,
quando esser non possono, almen di parer belle; però, dove la natura in qualche
parte in questo è mancata, esse si sforzano di supplir con l'artificio.
Quindi nasce l'acconciarsi la faccia con tanto studio e talor pena,
pelarsi le ciglia e la fronte, ed usar tutti que' modi e patire que'
fastidi, che voi altre donne credete che agli omini siano molto secreti, e pur
tutti si sanno." Rise quivi Madonna Costanza Fregosa e disse: "Voi
fareste assai più cortesemente seguitar il ragionamento vostro e dir onde nasca
la bona grazia e parlar della cortegiania, che voler scoprir i diffetti delle
donne senza proposito." "Anzi molto a proposito," rispose il
Conte; "perché questi vostri diffetti di che io parlo vi levano la
grazia, perché d'altro non nascono che da affettazione, per la qual fate
conoscere ad ognuno scopertamente il troppo desiderio vostro d'esser
belle. Non vi accorgete voi, quanto più di grazia tenga una donna, la qual, se
pur si acconcia, lo fa così parcamente e così poco, che chi la vede sta in
dubbio s'ella è concia o no, che un'altra, empiastrata tanto, che
paia aversi posto alla faccia una maschera, e non osi ridere per non farsela
crepare, né si muti mai di colore se non quando la mattina si veste; e poi
tutto il remanente del giorno stia come statua di legno immobile, comparendo
solamente a lume di torze o, come mostrano i cauti mercatanti i lor panni, in
loco oscuro? Quanto più poi di tutte piace una, dico, non brutta, che si
conosca chiaramente non aver cosa alcuna in su la faccia, benché non sia così
bianca né così rossa, ma col suo color nativo pallidetta e talor per vergogna o
per altro accidente tinta d'un ingenuo rossore, coi capelli a caso
inornati e mal composti e coi gesti semplici e naturali, senza mostrar
industria né studio d'esser bella? Questa è quella sprezzata purità
gratissima agli occhi ed agli animi umani, i quali sempre temono essere
dall'arte ingannati. Piacciono molto in una donna i bei denti, perché non
essendo così scoperti come la faccia, ma per lo più del tempo stando nascosi,
creder si po che non vi si ponga tanta cura per fargli belli, come nel volto;
pur chi ridesse senza proposito e solamente per mostrargli, scopriria
l'arte e, benché belli gli avesse, a tutti pareria disgraziatissimo, come
lo Egnazio catulliano. Il medesimo è delle mani; le quali, se delicate e belle
sono, mostrate ignude a tempo, secondo che occorre operarle, e non per far
veder la lor bellezza, lasciano di sé grandissimo desiderio e massimamente
revestite di guanti; perché par che chi le ricopre non curi e non estimi molto
che siano vedute o no, ma così belle le abbia più per natura che per studio o
diligenzia alcuna. Avete voi posto cura talor, quando, o per le strade andando
alle chiese o ad altro loco, o giocando o per altra causa, accade che una donna
tanto della robba si leva, che il piede e spesso un poco di gambetta senza
pensarvi mostra? non vi pare che grandissima grazia tenga, se ivi si vede con
una certa donnesca disposizione leggiadra ed attillata nei suoi chiapinetti di
velluto, e calze polite? Certo a me piace egli molto e credo a tutti voi altri,
perché ognun estima che la attillatura in parte così nascosa e rare volte
veduta, sia a quella donna più tosto naturale e propria che sforzata, e che
ella di ciò non pensi acquistar laude alcuna.</p>
</div2>
<div2 type="capitolo">
<head>XLI</head>
<p>In tal modo si fugge e nasconde l'affettazione, la qual or potete
comprender quanto sia contraria, e levi la grazia d'ogni operazion così
del corpo come dell'animo; del quale per ancor poco avemo parlato, né
bisogna però lasciarlo; ché sì come l'animo più degno è assai che 'l
corpo, così ancor merita esser più culto e più ornato. E ciò come far si debba
nel nostro cortegiano, lasciando li precetti di tanti savi filosofi, che di
questa materia scrivono e diffiniscono le virtù dell'animo e così
sottilmente disputano della dignità di quelle, diremo in poche parole,
attendendo al nostro proposito, bastar che egli sia, come si dice, omo da bene
ed intiero, ché in questo si comprende la prudenzia, bontà, fortezza e
temperanzia d'animo e tutte l'altre condizioni che a così onorato
nome si convengono. Ed io estimo quel solo esser vero filosofo morale, che vol
esser bono; ed a ciò gli bisognano pochi altri precetti, che tal voluntà. E
però ben dicea Socrate parergli che gli ammaestramenti suoi già avessino fatto
bon frutto, quando per quelli chi si fosse si incitava a voler conoscer ed
imparar la virtù; perché quelli che son giunti a termine che non desiderano
cosa alcuna più che l'essere boni, facilmente conseguono la scienzia di
tutto quello che a ciò bisogna, però di questo non ragionaremo più avanti.</p>
</div2>
<div2 type="capitolo">
<head>XLII</head>
<p>Ma, oltre alla bontà, il vero e principal ornamento dell'animo in
ciascuno penso io che siano le lettere, benché i Franzesi solamente conoscano
la nobilità delle arme e tutto il resto nulla estimino; di modo che non
solamente non apprezzano le lettere, ma le aborriscono, e tutti e litterati
tengon per vilissimi omini; e pare lor dir gran villania a chi si sia, quando
lo chiamano <hi rend="italic">clero</hi>." Allora il Magnifico Iuliano,
"Voi dite il vero," rispose, "che questo errore già gran
tempo regna tra Franzesi; ma se la bona sorte vole che monsignor
d'Angolem, come si spera, succeda alla corona, estimo che sì come la
gloria dell'arme fiorisce e risplende in Francia, così vi debba ancor con
supremo ornamento fiorir quella delle lettere; perché non è molto ch'io,
ritrovandomi alla corte, vidi questo signore e parvemi che, oltre alla
disposizion della persona e bellezza di volto, avesse nell'aspetto tanta
grandezza, congiunta però con una certa graziosa umanità, che 'l reame di
Francia gli dovesse sempre parer poco. Intesi da poi da molti gentilomini, e
franzesi ed italiani, assai dei nobilissimi costumi suoi, della grandezza
dell'animo, del valore e della liberalità; e tra l'altre cose fummi
detto che egli sommamente amava ed estimava le lettere ed avea in grandissima
osservanzia tutti e litterati; e dannava i Franzesi proprii dell'esser
tanto alieni da questa professione, avendo massimamente in casa un così nobil
studio come è quello di Parigi, dove tutto il mondo concorre." Disse
allor il Conte: "Gran maraviglia è che in così tenera età, solamente per
instinto di natura, contra l'usanza del paese, si sia da sé a sé volto a
così bon camino; e perché i sudditi sempre seguitano i costumi de'
superiori po esser che, come voi dite, i Franzesi siano ancor per estimar le
lettere di quella dignità che sono; il che facilmente, se vorranno intendere,
si potrà lor persuadere, perché niuna cosa più da natura è desiderabile agli
omini né più propria che il sapere, la qual cosa gran pazzia è dire o credere
che non sia sempre bona.</p>
</div2>
<div2 type="capitolo">
<head>XLIII</head>
<p>E s'io parlassi con essi o con altri che fosseno d'opinion
contraria alla mia, mi sforzarei mostrar loro quanto le lettere, le quali
veramente da Dio son state agli omini concedute per un supremo dono, siano
utili e necessarie alla vita e dignità nostra; né mi mancheriano esempi di
tanti eccellenti capitani antichi, i quali tutti giunsero l'ornamento
delle lettere alla virtù dell'arme. Ché, come sapete, Alessandro ebbe in
tanta venerazione Omero, che la Iliade sempre si teneva a capo del letto; e non
solamente a questi studi, ma alle speculazioni filosofiche diede grandissima
opera sotto la disciplina d'Aristotele. Alcibiade le bone condizioni sue
accrebbe e fece maggiori con le lettere e con gli ammaestramenti di Socrate.
Cesare quanta opera desse ai studi, ancor fanno testimonio quelle cose che da
esso divvinamente scritte si ritrovano. Scipion Affricano dicesi che mai di
mano non si levava i libri di Senofonte, dove instituisce sotto 'l nome di
Ciro un perfetto re. Potrei dirvi di Lucullo, di Silla, di Pompeo, di Bruto e
di molt'altri Romani e Greci; ma solamente ricordarò che Annibale, tanto
eccellente capitano, ma però di natura feroce ed alieno da ogni umanità,
infidele e despregiator degli omini e degli dèi, pur ebbe notizia di lettre e
cognizion della lingua greca; e, s'io non erro, parmi aver letto già che
esso un libro pur in lingua greca lasciò da sé composto. Ma questo dire a voi è
superfluo, ché ben so io che tutti conoscete quanto s'ingannano i Francesi
pensando che le lettre nuocciano all'arme. Sapete che delle cose grandi ed
arrischiate nella guerra il vero stimulo è la gloria; e chi per guadagno o per
altra causa a ciò si move, oltre che mai non fa cosa bona, non merita esser
chiamato gentilomo, ma vilissimo mercante. E che la vera gloria sia quella che
si commenda al sacro tesauro delle lettre, ognuno po comprendere, eccetto
quegli infelici che gustate non l'hanno. Qual animo è così demesso, timido
ed umile, che leggendo i fatti e le grandezze di Cesare, d'Alessandro, di
Scipione, d'Annibale e di tanti altri, non s'infiammi d'un
ardentissimo desiderio d'esser simile a quelli e non posponga questa vita
caduca di dui giorni per acquistar quella famosa quasi perpetua, la quale, a
dispetto della morte, viver lo fa più chiaro assai che prima. Ma chi non sente
la dolcezza delle lettere, saper ancor non po quanta sia la grandezza della
gloria così lungamente da esse conservata, e solamente quella misura con la età
d'un omo, o di dui, perché di più oltre non tien memoria; però questa
breve tanto estimar non po, quanto faria quella quasi perpetua, se per sua
desgrazia non gli fosse vetato il conoscerla; e non estimandola tanto,
ragionevol cosa è ancor credere che tanto non si metta a periculo per
conseguirla come chi la conosce. Non vorrei già che qualche avversario mi
adducesse gli effetti contrari per rifiutar la mia opinione, allegandomi gli
Italiani col lor saper lettere aver mostrato poco valor nell'arme da un
tempo in qua, il che pur troppo è più che vero; ma certo ben si poria dir la
colpa d'alcuni pochi aver dato, oltre al grave danno, perpetuo biasmo a
tutti gli altri, e la vera causa delle nostre ruine e della virtù prostrata, se
non morta, negli animi nostri, esser da quelli proceduta; ma assai più a noi
saria vergognoso il publicarla, che a' Franzesi il non saper lettere. Però
meglio è passar con silenzio quello che senza dolor ricordar non si po; e,
fuggendo questo proposito, nel quale contra mia voglia entrato sono, tornar al
nostro cortegiano.</p>
</div2>
<div2 type="capitolo">
<head>XLIV</head>
<p>Il qual voglio che nelle lettre (?) sia più che mediocremente erudito,
almeno in questi studi che chiamano d'umanità; e non solamente della
lingua latina, ma ancor della greca abbia cognizione, per le molte e varie cose
che in quella divinamente scritte sono. Sia versato nei poeti e non meno negli
oratori ed istorici ed ancor esercitato nel scriver versi e prosa, massimamente
in questa nostra lingua vulgare; ché, oltre al contento che egli stesso
pigliarà, per questo mezzo non gli mancheran mai piacevoli intertenimenti con
donne, le quali per ordinario amano tali cose. E se, o per altre facende o per
poco studio, non giungerà a tal perfezione che i suoi scritti siano degni di
molta laude, sia cauto in supprimergli per non far ridere altrui di sé, e
solamente i mostri ad amico di chi fidar si possa; perché almeno in tanto li
giovaranno, che per quella esercitazion saprà giudicar le cose altrui; ché
invero rare volte interviene che chi non è assueto a scrivere, per erudito che
egli sia, possa mai conoscer perfettamente le fatiche ed industrie de'
scrittori, né gustar la dolcezza ed eccellenzia de' stili, e quelle
intrinseche avvertenzie che spesso si trovano negli antichi. Ed oltre a ciò,
farannolo questi studi copioso e, come rispose Aristippo a quel tiranno, ardito
in parlar sicuramente con ognuno. Voglio ben però che 'l nostro cortegiano
fisso si tenga nell'animo un precetto: cioè che in questo ed in ogni altra
cosa sia sempre avvertito e timido più presto che audace, e guardi di non
persuadersi falsamente di saper quello che non sa: perché da natura tutti siamo
avidi troppo più che non si devria di laude, e più amano le orecchie nostre la
melodia delle parole che ci laudano, che qualunque altro soavissimo canto o
suono; e però spesso, come voci di sirene, sono causa di sommergere chi a tal
fallace armonia bene non se le ottura. Conoscendo questo pericolo, si è
ritrovato tra gli antichi sapienti chi ha scritto libri, in qual modo possa
l'omo conoscere il vero amico dall'adulatore. Ma questo che giova, se
molti, anzi infiniti son quelli che manifestamente comprendono esser adulati, e
pur amano chi gli adula ed hanno in odio chi dice lor il vero? e spesso,
parendogli che chi lauda sia troppo parco in dire, essi medesimi lo aiutano e
di se stessi dicono tali cose, che lo impudentissimo adulator se ne vergogna?
Lasciamo questi ciechi nel lor errore e facciamo che 'l nostro cortegiano
sia di così bon giudicio, che non si lasci dar ad intendere il nero per lo
bianco, né presuma di sé, se non quanto ben chiaramente conosce esser vero; e
massimamente in quelle cose, che nel suo gioco, se ben avete a memoria, messer
Cesare ricordò che noi più volte avevamo usate per instrumento di far impazzir
molti. Anzi, per non errar, se ben conosce le laudi che date gli sono esser
vere, non le consenta così apertamente, né così senza contradizione le
confermi; ma più tosto modestamente quasi le nieghi, mostrando sempre e tenendo
in effetto per sua principal professione l'arme e l'altre bone
condizioni tutte per ornamento di quelle; e massimamente tra i soldati, per non
far come coloro che ne' studi voglion parere omini di guerra e tra gli
omini di guerra litterati. In questo modo, per le ragioni che avemo dette,
fuggirà l'affettazione e le cose mediocri che farà parranno
grandissime."</p>
</div2>
<div2 type="capitolo">
<head>XLV</head>
<p>Rispose quivi messer Pietro Bembo: "Io non so, Conte, come voi
vogliate che questo cortegiano, essendo litterato e con tante altre virtuose
qualità, tenga ogni cosa per ornamento dell'arme, e non l'arme e
'l resto per ornamento delle lettere; le quali senza altra compagnia tanto
son di dignità all'arme superiori, quanto l'animo al corpo, per
appartenere propriamente la operazion d'esse all'animo, così come
quella delle arme al corpo." Rispose allor il Conte: "Anzi
all'animo ed al corpo appartiene la operazion dell'arme. Ma non
voglio, messer Pietro, che voi di tal causa siate giudice, perché sareste
troppo suspetto ad una delle parti; ed essendo già stata questa disputazione
lungamente agitata da omini sapientissimi, non è bisogno rinovarla; ma io la
tengo per diffinita in favore dell'arme e voglio che 'l nostro
cortegiano, poich'io posso ad arbitrio mio formarlo, esso ancor così la
estimi. E se voi sete di contrario parer, aspettate d'udirne una
disputazion, nella qual così sia licito a chi diffende la ragion dell'arme
operar l'arme, come quelli che diffendon le lettre operano in tal diffesa
le medesime lettre; ché se ognuno si valerà de' suoi instrumenti, vedrete
che i litterati perderanno." "Ah," disse messer Pietro,
"voi dianzi avete dannati i Franzesi che poco apprezzan le lettre e detto
quanto lume di gloria esse mostrano agli omini e come gli facciano immortali;
ed or pare che abbiate mutata sentenzia. Non vi ricorda che</p>
<q rend="block" direct="unspecified">
<lg>
<l>Giunto Alessandro alla famosa tomba</l>
<l>del fero Achille, sospirando disse:</l>
<l>"O fortunato, che sì chiara tromba</l>
<l>trovasti e chi di te sì alto scrisse!"</l>
</lg></q>
<p>E se Alessandro ebbe invidia ad Achille non de' suoi fatti, ma della
fortuna che prestato gli avea tanta felicità che le cose sue fosseno celebrate
da Omero, comprender si po che estimasse più le lettre d'Omero, che
l'arme d'Achille. Qual altro giudice adunque, o qual altra sentenzia
aspettate voi della dignità dell'arme e delle lettre, che quella che fu
data da un de' più gran capitani che mai sia stato?"</p>
</div2>
<div2 type="capitolo">
<head>XLVI</head>
<p>Rispose allora il Conte: "Io biasmo i Franzesi che estiman le lettre
nuocere alla profession dell'arme e tengo che a niun più si convenga
l'esser litterato che ad un om di guerra; e queste due condizioni
concatenate e l'una dall'altra aiutate, il che è convenientissimo,
voglio che siano nel nostro cortegiano; né per questo parmi esser mutato
d'opinione. Ma, come ho detto, disputar non voglio qual d'esse sia
più degna di laude. Basta che i litterati quasi mai non pigliano a laudare se
non omini grandi e fatti gloriosi, i quali da sé meritano laude per la propria
essenzial virtute donde nascono; oltre a ciò sono nobilissima materia dei
scrittori; il che è grande ornamento ed in parte causa di perpetuare i scritti,
li quali forse non sariano tanto letti né apprezzati se mancasse loro il nobile
suggetto, ma vani e di poco momento. E se Alessandro ebbe invidia ad Achille
per esser laudato da chi fu, non conchiude però questo che estimasse più le
lettre che l'arme; nelle quali se tanto si fosse conosciuto lontano da
Achille, come nel scrivere estimava che dovessero esser da Omero tutti quelli
che di lui fossero per scrivere, son certo che molto prima averia desiderato il
ben fare in sé che il ben dire in altri. Però questa credo io che fosse una
tacita laude di se stesso ed un desiderar quello che aver non gli pareva, cioè
la suprema eccellenzia d'un scrittore, e non quello che già si prosumeva
aver conseguito, cioè la virtù dell'arme, nella quale non estimava che
Achille punto gli fosse superiore; onde chiamollo fortunato, quasi accennando
che, se la fama sua per lo inanzi non fosse tanto celebrata al mondo come
quella, che era per così divin poema chiara ed illustre, non procedesse perché
il valore ed i meriti non fossero tanti e di tanta laude degni, ma nascesse
dalla fortuna, la quale avea parato inanti ad Achille quel miraculo di natura
per gloriosa tromba dell'opere sue; e forse ancor volse eccitar qualche
nobile ingegno a scrivere di sé, mostrando per questo dovergli esser tanto
grato, quanto amava e venerava i sacri monumenti delle lettre, circa le quali
omai si è parlato a bastanza." "Anzi troppo," rispose il
signor Ludovico Pio; "perché credo che al mondo non sia possibile
ritrovar un vaso tanto grande, che fosse capace di tutte le cose, che voi
volete che stiano in questo cortegiano." Allor il Conte, "Aspettate
un poco," disse, "che molte altre ancor ve ne hanno da
essere." Rispose Pietro da Napoli: "A questo modo il Grasso
de' Medici averà gran vantaggio da messer Pietro Bembo."</p>
</div2>
<div2 type="capitolo">
<head>XLVII</head>
<p>Rise quivi ognuno; e ricominciando il Conte, "Signori," disse,
"avete a sapere ch'io non mi contento del cortegiano s'egli non
è ancor musico e se, oltre allo intendere ed esser sicuro a libro, non sa di
varii instrumenti; perché, se ben pensiamo, niuno riposo de fatiche e medicina
d'animi infermi ritrovar si po più onesta e laudevole nell'ocio, che
questa; e massimamente nelle corti, dove, oltre al refrigerio de' fastidi
che ad ognuno la musica presta, molte cose si fanno per satisfar alle donne,
gli animi delle quali, teneri e molli, facilmente sono dall'armonia
penetrati e di dolcezza ripieni. Però non è maraviglia se nei tempi antichi e
nei presenti sempre esse state sono a' musici inclinate ed hanno avuto
questo per gratissimo cibo d'animo." Allor il signor Gaspar,
"La musica penso," disse, "che insieme con molte altre vanità
sia alle donne conveniente sì, e forse ancor ad alcuni che hanno similitudine
d'omini, ma non a quelli che veramente sono; i quali non deono con delicie
effeminare gli animi ed indurgli in tal modo a temer la morte."
"Non dite," rispose il Conte; "perch'io v'entrarò
in un gran pelago di laude della musica; e ricordarò quanto sempre appresso gli
antichi sia stata celebrata e tenuta per cosa sacra, e sia stato opinione di
sapientissimi filosofi il mondo esser composto di musica e i cieli nel moversi
far armonia, e l'anima nostra pur con la medesima ragion esser formata, e
però destarsi e quasi vivificar le sue virtù per la musica. Per il che se
scrive Alessandro alcuna volta esser stato da quella così ardentemente
incitato, che quasi contra sua voglia gli bisognava levarsi dai convivii e
correre all'arme; poi, mutando il musico la sorte del suono, mitigarsi e
tornar dall'arme ai convivii. E dirovvi il severo Socrate, già
vecchissimo, aver imparato a sonare la citara. E ricordomi aver già inteso che
Platone ed Aristotele vogliono che l'om bene instituito sia ancor musico,
e con infinite ragioni mostrano la forza della musica in noi essere
grandissima, e per molte cause, che or saria lungo a dir, doversi
necessariamente imparar da puerizia; non tanto per quella superficial melodia
che si sente, ma per esser sufficiente ad indur in noi un novo abito bono ed un
costume tendente alla virtù, il qual fa l'animo più capace di felicità,
secondo che lo esercizio corporale fa il corpo più gagliardo; e non solamente
non nocere alle cose civili e della guerra, ma loro giovar sommamente. Licurgo
ancora nelle severe sue leggi la musica approvò. E leggesi i Lacedemonii
bellicosissimi ed i Cretensi aver usato nelle battaglie citare ed altri
instrumenti molli; e molti eccellentissimi capitani antichi, come Epaminonda,
aver dato opera alla musica; e quelli che non ne sapeano, come Temistocle,
esser stati molto meno apprezzati. Non avete voi letto che delle prime
discipline che insegnò il bon vecchio Chirone nella tenera età ad Achille, il
quale egli nutrì dallo latte e dalla culla, fu la musica; e volse il savio
maestro che le mani, che aveano a sparger tanto sangue troiano, fossero spesso
occupate nel suono della citara? Qual soldato adunque sarà che si vergogni
d'imitar Achille, lasciando molti altri famosi capitani ch'io potrei
addurre. Però non vogliate voi privar il nostro cortegiano della musica, la
qual non solamente gli animi umani indolcisce, ma spesso le fiere fa diventar
mansuete; e chi non la gusta si po tener per certo ch'abbia i spiriti
discordanti l'un dall'altro. Eccovi quanto essa po, che già trasse un
pesce a lassarsi cavalcar da un omo per mezzo il procelloso mare. Questa
veggiamo operarsi ne' sacri tempii nello rendere laude e grazie a Dio; e
credibil cosa è che ella grata a lui sia ed egli a noi data l'abbia per
dolcissimo alleviamento delle fatiche e fastidi nostri. Onde spesso i duri
lavoratori de' campi sotto l'ardente sole ingannano la lor noia col
rozzo ed agreste cantare. Con questo la inculta contadinella, che inanzi al
giorno a filare o a tessere si lieva, dal sonno si diffende e la sua fatica fa
piacevole; questo è iocundissimo trastullo dopo le piogge, i venti e le
tempeste ai miseri marinari; con questo consolansi i stanchi peregrini dei
noiosi e lunghi viaggi e spesso gli afflitti prigionieri delle catene e ceppi.
Così, per maggiore argumento che d'ogni fatica e molestia umana la
modulazione, benché inculta, sia grandissimo refrigerio, pare che la natura
alle nutrici insegnata l'abbia per rimedio precipuo del pianto continuo
de' teneri fanciulli; i quali al suon di tal voce s'inducono a
riposato e placido sonno, scordandosi le lacrime così proprie, ed a noi per
presagio del rimanente della nostra vita in quella età da natura
date."</p>
</div2>
<div2 type="capitolo">
<head>XLVIII</head>
<p>Or quivi tacendo un poco il Conte, disse il Magnifico Iuliano: "Io non
son già di parer conforme al signor Gaspar; anzi estimo per le ragioni che voi
dite e per molte altre esser la musica non solamente ornamento, ma necessaria
al cortegiano. Vorrei ben che dechiaraste in qual modo questa e l'altre
qualità che voi gli assignate siano da esser operate, ed a che tempo e con che
maniera; perché molte cose che da sé meritano laude, spesso con l'operarle
fuor di tempo diventano inettissime e, per contrario, alcune che paion di poco
momento, usandole bene, sono pregiate assai."</p>
</div2>
<div2 type="capitolo">
<head>XLIX</head>
<p>Allora il Conte, "Prima che a questo proposito entriamo,
voglio," disse, "ragionar d'un'altra cosa, la quale io,
perciò che di molta importanza la estimo, penso che dal nostro cortegiano per
alcun modo non debba esser lasciata addietro: e questo è il saper disegnare ed
aver cognizion dell'arte propria del dipingere. Né vi maravigliate
s'io desidero questa parte, la qual oggidì forsi par mecanica e poco
conveniente a gentilomo; ché ricordomi aver letto che gli antichi, massimamente
per tutta Grecia, voleano che i fanciulli nobili nelle scole alla pittura
dessero opera come a cosa onesta e necessaria, e fu questa ricevuta nel primo
grado dell'arti liberali; poi per publico editto vetato che ai servi non
s'insegnasse. Presso ai Romani ancor s'ebbe in onor grandissimo; e da
questa trasse il cognome la casa nobilissima de' Fabii, ché il primo Fabio
fu cognominato Pittore, per esser in effetto eccellentissimo pittore e tanto
dedito alla pittura, che avendo dipinto le mura del tempio della Salute, gli
inscrisse il nome suo; parendogli che, benché fosse nato in una famiglia così
chiara ed onorata di tanti tituli di consulati, di triunfi e d'altre
dignità e fosse litterato e perito nelle leggi e numerato tra gli oratori,
potesse ancor accrescere splendore ed ornamento alla fama sua lassando memoria
d'essere stato pittore. Non mancarono ancor molti altri di chiare famiglie
celebrati in quest'arte; della qual, oltra che in sé nobilissima e degna
sia, si traggono molte utilità, e massimamente nella guerra, per disegnar
paesi, siti, fiumi, ponti, ròcche, fortezze e tai cose; le quali, se ben nella
memoria si servassero, il che però è assai difficile, altrui mostrar non si
possono. E veramente chi non estima questa arte parmi che molto sia dalla
ragione alieno; ché la machina del mondo, che noi veggiamo coll'amplo
cielo di chiare stelle tanto splendido e nel mezzo la terra dai mari cinta, di
monti, valli e fiumi variata e di sì diversi alberi e vaghi fiori e d'erbe
ornata, dir si po che una nobile e gran pittura sia, per man della natura e di
Dio composta; la qual chi po imitare parmi esser di gran laude degno; né a
questo pervenir si po senza la cognizion di molte cose, come ben sa chi lo
prova. Però gli antichi e l'arte e gli artifici aveano in grandissimo
pregio, onde pervenne in colmo di summa eccellenzia; e di ciò assai certo
argomento pigliar si po dalle statue antiche di marmo e di bronzo, che ancor si
veggono. E benché diversa sia la pittura dalla statuaria, la pur l'una e
l'altra da un medesimo fonte, che è il bon disegno, nasce. Però, come le
statue sono divine, così ancor creder si po che le pitture fossero; e tanto
più, quanto che di maggior artificio capaci sono."</p>
</div2>
<div2 type="capitolo">
<head>L</head>
<p>Allor la signora Emilia, rivolta a Ioan Cristoforo Romano, che ivi con gli
altri sedeva, "Che vi par," disse, "di questa sentenzia?
confermarete voi, che la pittura sia capace di maggior artificio che la
statuaria?" Rispose Ioan Cristoforo: "Io, Signora, estimo che la
statuaria sia di più fatica, di più arte e di più dignità, che non è la
pittura." Suggiunse il Conte: "Per esser le statue più durabili, si
poria forse dir che fossero di più dignità; perché, essendo fatte per memoria,
satisfanno più a quello effetto per che son fatte, che la pittura. Ma oltre
alla memoria, sono ancor e la pittura e la statuaria fatte per ornare ed in
questo la pittura è molto superiore; la quale se non è tanto diuturna, per dir
così, come la statuaria, è però molto longeva, e tanto che dura è assai più
vaga." Rispose allor Ioan Cristoforo: "Credo io veramente che voi
parliate contra quello che avete nell'animo e ciò tutto fate in grazia del
vostro Rafaello, e forse ancor parvi che la eccellenzia che voi conoscete in
lui della pittura sia tanto suprema, che la marmoraria non possa giungere a
quel grado: ma considerate che questa è laude d'un artifice, e non
dell'arte." Poi soggiunse: "Ed a me par bene, che l'una e
l'altra sia una artificiosa imitazion di natura, ma non so già come
possiate dir che più non sia imitato il vero, e quello proprio che fa la
natura, in una figura di marmo o di bronzo, nella qual sono le membra tutte
tonde formate e misurate come la natura le fa, che in una tavola, nella qual
non si vede altro che la superficie e que' colori che ingannano gli occhi;
né mi direte già, che più propinquo al vero non sia l'essere che 'l
parere. Estimo poi che la marmoraria sia più difficile, perché se un error vi
vien fatto, non si po più correggere, ché 'l marmo non si ritacca, ma
bisogna rifar un'altra figura; il che nella pittura non accade, ché mille
volte si po mutar, giongervi e sminuirvi, migliorandola sempre.</p>
</div2>
<div2 type="capitolo">
<head>LI</head>
<p>Disse il Conte ridendo: "Io non parlo in grazia de Rafaello; né mi
dovete già riputar per tanto ignorante, che non conosca la eccellenzia di
Michel Angelo e vostra e degli altri nella marmoraria; ma io parlo
dell'arte, e non degli artifici. E voi ben dite vero che e l'una e
l'altra è imitazion della natura; ma non è già così, che la pittura appaia
e la statuaria sia. Ché, avvenga che le statue siano tutte tonde come il vivo e
la pittura solamente si veda nella superficie, alle statue mancano molte cose
che non mancano alle pitture, e massimamente i lumi e l'ombre; perché
altro lume fa la carne ed altro fa il marmo; e questo naturalmente imita il
pittore col chiaro e scuro, più e meno, secondo il bisogno; il che non po far
il marmorario. E se ben il pittore non fa la figura tonda, fa que' musculi
e membri tondeggiati di sorte che vanno a ritrovar quelle parti che non si
veggono con tal maniera, che benissimo comprender si po che 'l pittor
ancor quelle conosce ed intende. Ed a questo bisogna un altro artificio
maggiore in far quelle membra che scortano e diminuiscono a proporzion della
vista con ragion di prospettiva; la qual per forza di linee misurate, di
colori, di lumi e d'ombre vi mostra ancora in una superficie di muro
dritto il piano e 'l lontano, più e meno come gli piace. Parvi poi che di
poco momento sia la imitazione dei colori naturali in contrafar le carni, i
panni e tutte l'altre cose colorate? Questo far non po già il marmorario,
né meno esprimer la graziosa vista degli occhi neri o azzurri, col splendor di
que' raggi amorosi. Non po mostrare il color de' capegli flavi, non
lo splendor dell'arme, non una oscura notte, non una tempesta di mare, non
que' lampi e saette, non lo incendio d'una città, non il nascere
dell'aurora di color di rose, con quei raggi d'oro e di porpora; non
po in somma mostrare cielo, mare, terra, monti, selve, prati, giardini, fiumi,
città né case; il che tutto fa il pittore.</p>
</div2>
<div2 type="capitolo">
<head>LII</head>
<p>Per questo parmi la pittura più nobile e più capace d'artificio che la
marmoraria, e penso che presso gli antichi fosse di suprema eccellenzia come
l'altre cose; il che si conosce ancor per alcune piccole reliquie che
restano, massimamente nelle grotte di Roma, ma molto più chiaramente si po
comprendere per i scritti antichi, nei quali sono tante onorate e frequenti
menzioni e delle opre e dei maestri; e per quelli intendesi quanto fossero
appresso i gran signori e le republiche sempre onorati. Però si legge che
Alessandro amò sommamente Apelle Efesio e tanto, che avendogli fatto ritrar
nuda una sua carissima donna ed intendendo il bon pittore per la maravigliosa
bellezza di quella restarne ardentissimamente inamorato, senza rispetto alcuno
gliela donò: liberalità veramente degna d'Alessandro, non solamente donar
tesori e stati, ma i suoi proprii affetti e desidèri; e segno di grandissimo
amor verso Apelle, non avendo avuto rispetto, per compiacer a lui, di
dispiacere a quella donna che sommamente amava; la qual creder si po che molto
si dolesse di cambiar un tanto re con un pittore. Narransi ancor molti altri
segni di benivolenzia d'Alessandro verso d'Apelle; ma assai
chiaramente dimostrò quanto lo estimasse, avendo per publico commandamento
ordinato che niun altro pittore osasse far la imagine sua. Qui potrei dirvi le
contenzioni di molti nobili pittori con tanta laude e maraviglia quasi del
mondo; potrei dirvi con quanta solennità gli imperadori antichi ornavano di
pitture i lor triunfi e ne' lochi publici le dedicavano, e come care le
comparavano; e che siansi già trovati alcuni pittori che donavano l'opere
sue, parendo loro che non bastasse oro ne argento per pagarle; e come tanto
pregiata fusse una tavola di Protogene che, essendo Demetrio a campo a Rodi, e
possendo intrar dentro appiccandole il foco dalla banda dove sapeva che era
quella tavola, per non abbrusciarla restò di darle la battaglia e così non
prese la terra; e Metrodoro, filosofo e pittore eccellentissimo, esser stato
da' Ateniesi mandato a Lucio Paulo per ammaestrargli i figlioli ed
ornargli il triunfo che a far avea. E molti nobili scrittori hanno ancora di
questa arte scritto; il che è assai gran segno per dimostrare in quanta
estimazione ella fosse; ma non voglio che in questo ragionamento più ci
estendiamo. Però basti solamente dire che al nostro cortegiano conviensi ancor
della pittura aver notizia, essendo onesta ed utile ed apprezzata in que'
tempi che gli omini erano di molto maggior valore, che ora non sono, e quando
mai altra utilità o piacer non se ne traesse, oltre che giovi a saper giudicar
la eccellenzia delle statue antiche e moderne, di vasi, d'edifici, di
medaglie, di camei, d'entagli e tai cose, fa conoscere ancor la bellezza
dei corpi vivi, non solamente nella delicatura de' volti, ma nella
proporzion di tutto il resto, così degli omini come di ogni altro animale.
Vedete adunque come lo avere cognizione della pittura sia causa di grandissimo
piacere. E questo pensino quei che tanto godono contemplando le bellezze
d'una donna che par lor essere in paradiso, e pur non sanno dipingere; il
che se sapessero, arian molto maggior contento, perché più perfettamente
conosceriano quella bellezza, che nel cor genera lor tanta
satisfazione."</p>
</div2>
<div2 type="capitolo">
<head>LIII</head>
<p>Rise quivi messer Cesare Gonzaga e disse: "Io già non son pittore; pur
certo so aver molto maggior piacere di vedere alcuna donna, che non arìa, se or
tornasse vivo, quello eccellentissimo Apelle che voi poco fa avete
nominato." Rispose il Conte: "Questo piacer vostro non deriva
interamente da quella bellezza, ma dalla affezion che voi forse a quella donna
portate; e, se volete dir il vero, la prima volta che voi a quella donna
miraste, non sentiste la millesima parte del piacere che poi fatto avete,
benché le bellezze fossero quelle medesime; però potete comprender quanto più
parte nel piacer vostro abbia l'affezion che la bellezza. "Non nego
questo," disse messer Cesare; "ma secondo che 'l piacer nasce
dalla affezione, così l'affezion nasce dalla bellezza; però dir si po che
la bellezza sia pur causa del piacere." Rispose il Conte: "Molte
altre cause ancor spesso infiammano gli animi nostri, oltre alla bellezza: come
i costumi, il sapere, il parlare, i gesti e mill'altre cose, le quali però
a qualche modo forse esse ancor si potriano chiamar bellezze; ma sopra tutto il
sentirsi essere amato; di modo che si po ancor senza quella bellezza, di che
voi ragionate, amare ardentissimamente; ma quegli amori che solamente nascono
dalla bellezza che superficialmente vedemo nei corpi, senza dubbio daranno
molto maggior piacere a chi più la conoscerà, che a chi meno. Però, tornando al
nostro proposito, penso che molto più godesse Apelle contemplando la bellezza
di Campaspe, che non faceva Alessandro; perché facilmente si po creder che
l'amor dell'uno e dell'altro derivasse solamente da quella
bellezza; e che deliberasse forse ancor Alessandro per questo rispetto donarla
a chi gli parve che più perfettamente conoscer la potesse. Non avete voi letto
che quelle cinque fanciulle da Crotone, le quali tra l'altre di quel
populo elesse Zeusi pittore per far de tutte cinque una sola figura
eccellentissima di bellezza, furono celebrate da molti poeti, come quelle che
per belle erano state approvate da colui, che perfettissimo giudicio di
bellezza aver dovea?"</p>
</div2>
<div2 type="capitolo">
<head>LIV</head>
<p>Quivi, mostrando messer Cesare non restar satisfatto, né voler consentir per
modo alcuno che altri che esso medesimo potesse gustare quel piacere
ch'egli sentiva di contemplar la bellezza d'una donna, ricominciò a
dire; ma in quello s'udì un gran calpestare di piedi con strepito di
parlar alto; e così rivolgendosi ognuno, si vide alla porta della stanza
comparire un splendor di torchi e sùbito drieto giunse con molta e nobil
compagnia il signor Prefetto, il qual ritornava, avendo accompagnato il Papa
una parte del camino; e già allo entrar del palazzo, dimandando ciò che facesse
la signora Duchessa, aveva inteso di che sorte era il gioco di quella sera e
'l carico imposto al conte Ludovico di parlar della cortegiania; però
quanto più gli era possibile studiava il passo, per giungere a tempo
d'udir qualche cosa. Così, sùbito fatto reverenzia alla signora Duchessa e
fatto seder gli altri, che tutti in piedi per la venuta sua s'erano
levati, si pose ancor esso a seder nel cerchio con alcuni de' suoi
gentilomini; tra i quali erano il marchese Febus e Ghirardino fratelli da Ceva,
messer Ettor Romano, Vincenzio Calmeta, Orazio Florido e molti altri; e stando
ognun senza parlare, il signor Prefetto disse: "Signori, troppo nociva
sarebbe stata la venuta mia qui, s'io avessi impedito così bei
ragionamenti, come estimo che sian quelli che ora tra voi passavano; però non
mi fate questa ingiuria di privar voi stessi e me di tal piacere."
Rispose allor il conte Ludovico: "Anzi, signor mio, penso che 'l
tacer a tutti debba esser molto più grato che 'l parlare; perché, essendo
tal fatica a me più che agli altri questa sera toccata, oramai m'ha stanco
di dire, e credo tutti gli altri d'ascoltare, per non esser stato il
ragionamento mio degno di questa compagnia, né bastante alla grandezza della
materia di che io aveva carico; nella quale avendo io poco satisfatto a me
stesso, penso molto meno aver satisfatto ad altrui. Però a voi, Signore, è
stato ventura il giungere al fine; e bon sarà mo dar la impresa di quello che
resta ad un altro che succeda nel mio loco, perciò che, qualunque egli si sia,
so che si porterà molto meglio ch'io non farei se pur seguitar volessi,
essendo oramai stanco come sono."</p>
</div2>
<div2 type="capitolo">
<head>LV</head>
<p>"Non sopportarò io," respose il Magnifico Iuliano, "per
modo alcuno esser defraudato della promessa che fatta m'avete; e certo so
che al signor Prefetto ancor non despiacerà lo intender questa parte."
"E qual promessa?" disse il Conte. Rispose il Magnifico: "Di
dechiararci in qual modo abbia il cortegiano da usare quelle bone condizioni,
che voi avete detto che convenienti gli sono." Era il signor Prefetto,
benché di età puerile, saputo e discreto più che non parea che
s'appartenesse agli anni teneri, ed in ogni suo movimento mostrava con la
grandezza dell'animo una certa vivacità dello ingegno, vero pronostico
dello eccellente grado di virtù dove pervenir doveva. Onde sùbito disse:
"Se tutto questo a dir resta, parmi esser assai a tempo venuto; perché
intendendo in che modo dee il cortegiano usar quelle bone condizioni, intenderò
ancora quali esse siano e così verrò a saper tutto quello che infin qui è stato
detto. Però non rifiutate, Conte, di pagar questo debito d'una parte del
quale già sete uscito." "Non arei da pagar tanto debito,"
rispose il Conte, "se le fatiche fossero più egualmente divise, ma lo
errore è stato dar autorità di commandar ad una signora troppo parziale;"
e così, ridendo, si volse alla signora Emilia, la qual sùbito disse:
"Della mia parzialità non dovreste voi dolervi; pur, poiché senza ragion
lo fate, daremo una parte di questo onor, che voi chiamate fatica, ad un altro;
e rivoltasi a messer Federico Fregoso, "Voi," disse,
"proponeste il gioco del cortegiano; però è ancor ragionevole che a voi
tocchi il dirne una parte: e questo sarà il satisfare alla domanda del signor
Magnifico, dechiarando in qual modo e maniera e tempo il cortegiano debba usar
le sue bone condizioni, ed operar quelle cose che 'l Conte ha detto che se
gli convien sapere." Allora messer Federico, "Signora,"
disse, "volendo voi separare il modo e 'l tempo e la maniera dalle
bone condizioni e ben operare del cortegiano, volete separar quello che separar
non si po, perché queste cose son quelle che fanno le condizioni bone e
l'operar bono. Però avendo il Conte detto tanto e così bene ed ancor
parlato qualche cosa di queste circonstanzie, e preparatosi nell'animo il
resto che egli avea a dire, era pur ragionevole che seguitasse insin al
fine." Rispose la signora Emilia: "Fate voi conto d'essere il
Conte e dite quello che pensate che esso direbbe; e così sarà satisfatto al
tutto."</p>
</div2>
<div2 type="capitolo">
<head>LVI</head>
<p>Disse allor il Calmeta: "Signori, poiché l'ora è tarda, acciò che
messer Federico non abbia escusazione alcuna di non dir ciò che sa, credo che
sia bono differire il testo del ragionamento a domani; e questo poco tempo che
ci avanza si dispensi in qualche altro piacer senza ambizione." Così
confermando ognuno, impose la signora Duchessa a madonna Margherita e madonna
Costanza Fregosa che danzassero. Onde sùbito Barletta, musico piacevolissimo e
danzator eccellente, che sempre tutta la corte teneva in festa, cominciò a
sonare suoi instrumenti; ed esse, presesi per mano, ed avendo prima danzato una
bassa, ballarono una roegarze con estrema grazia e singular piacer di chi le
vide; poi, perché già era passata gran pezza della notte, la signora Duchessa
si levò in piedi; e così ognuno reverentemente presa licenzia, se ne andarono a
dormire.</p>
</div2>
</div1>
<div1 n="Libro secondo">
<head n="Il secondo libro del Cortegiano del conte Baldesar Castiglione">IL
SECONDO LIBRO DEL CORTEGIANO DEL CONTE BALDESAR CASTIGLIONE</head>
<opener>
<salute>A MESSER ALFONSO ARIOSTO</salute></opener>
<div2 type="capitolo">
<head>I</head>
<p>Non senza maraviglia ho più volte considerato onde nasca un errore, il
quale, perciò che universalmente ne' vecchi si vede, creder si po che ad
essi sia proprio e naturale; e questo è che quasi tutti laudano i tempi passati
e biasmano i presenti, vituperando le azioni e i modi nostri e tutto quello che
essi nella lor gioventù non facevano; affermando ancor ogni bon costume e bona
maniera di vivere, ogni virtù, in somma ogni cosa, andar sempre di mal in
peggio. E veramente par cosa molto aliena dalla ragione e degna di maraviglia
che la età matura, la qual con la lunga esperienzia suol far nel resto il
giudicio degli omini più perfetto, in questo lo corrompa tanto, che non si
avveggano che, se 'l mondo sempre andasse peggiorando e che i padri
fossero generalmente migliori che i figlioli, molto prima che ora saremmo
giunti a quest'ultimo grado di male, che peggiorar non po. E pur vedemo
che non solamente ai dì nostri, ma ancor nei tempi passati, fu sempre questo
vicio peculiar di quella età; il che per le scritture de molti autori
antichissimi chiaro si comprende e massimamente dei comici, i quali più che gli
altri esprimeno la imagine della vita umana. La causa adunque di questa falsa
opinione nei vecchi estimo io per me ch'ella sia perché gli anni fuggendo
se ne portan seco molte commodità, e tra l'altre levano dal sangue gran
parte degli spiriti vitali; onde la complession si muta e divengono debili gli
organi, per i quali l'anima opera le sue virtù. Però dei cori nostri in
quel tempo, come allo autunno le foglie degli alberi, caggiono i suavi fiori di
contento e nel loco dei sereni e chiari pensieri entra la nubilosa e turbida
tristizia, di mille calamità compagnata, di modo che non solamente il corpo, ma
l'animo ancora è infermo; né dei passati piaceri riserva altro che una
tenace memoria e la imagine di quel caro tempo della tenera età, nella quale
quando ci ritrovamo, ci pare che sempre il cielo e la terra ed ogni cosa faccia
festa e rida intorno agli occhi nostri, e nel pensiero come in un delizioso e
vago giardino fiorisca la dolce primavera d'allegrezza. Onde forse saria
utile, quando già nella fredda stagione comincia il sole della nostra vita,
spogliandoci de quei piaceri, andarsene verso l'occaso, perdere insieme
con essi ancor la loro memoria e trovare, come disse Temistocle, un'arte
che a scordar insegnasse; perché tanto sono fallaci i sensi del corpo nostro,
che spesso ingannano ancora il giudicio della mente. Però parmi che i vecchi
siano alla condizion di quelli, che partendosi dal porto tengon gli occhi in
terra e par loro che la nave stia ferma e la riva si parta, e pur è il
contrario; ché il porto, e medesimamente il tempo ed i piaceri, restano nel suo
stato, e noi con la nave della mortalità fuggendo n'andiamo l'un dopo
l'altro per quel procelloso mare che ogni cosa assorbe e devora, né mai
più ripigliar terra ci è concesso, anzi, sempre da contrari venti combattuti,
al fine in qualche scoglio la nave rompemo. Per esser adunque l'animo
senile subietto disproporzionato a molti piaceri, gustar non gli po; e come ai
febrecitanti, quando dai vapori corrotti hanno il palato guasto, paiono tutti i
vini amarissimi, benché preciosi e delicati siano, così ai vecchi per la loro
indisposizione, alla qual però non manca il desiderio, paiono i piaceri
insipidi e freddi e molto differenti da quelli che già provati aver si
ricordano, benché i piaceri in sé siano li medesimi; però sentendosene privi,
si dolgono e biasmano il tempo presente come malo, non discernendo che quella
mutazione da sé e non dal tempo procede; e, per contrario, recandosi a memoria
i passati piaceri, si arrecano ancor il tempo nel quale avuti gli hanno, e però
lo laudano come bono perché pare che seco porti un odore di quello che in esso
sentiamo quando era presente; perché in effetto gli animi nostri hanno in odio
tutte le cose che state sono compagne de' nostri dispiaceri ed amano
quelle che state sono compagne dei piaceri. Onde accade che ad uno amante è
carissimo talor vedere una finestra, benché chiusa, perché alcuna volta quivi
arà avuto grazia di contemplare la sua donna; medesimamente vedere uno anello,
una lettera, un giardino o altro loco o qualsivoglia cosa, che gli paia esser
stata consapevol testimonio de' suoi piaceri; e per lo contrario, spesso
una camera ornatissima e bella sarà noiosa a chi dentro vi sia stato prigione o
patito vi abbia qualche altro dispiacere. Ed ho già io conosciuto alcuni, che
mai non beveriano in un vaso simile a quello, nel quale già avessero, essendo
infermi, preso bevanda medicinale; perché, così come quella finestra, o
l'anello o la lettera, all'uno rappresenta la dolce memoria che tanto
gli diletta, per parergli che quella già fosse una parte de' suoi piaceri,
così all'altro la camera o 'l vaso par che insieme con la memoria
rapporti la infirmità o la prigionia. Questa medesima cagion credo che mova i
vecchi a laudare il passato tempo e biasmar il presente.</p>
</div2>
<div2 type="capitolo">
<head>II</head>
<p>Però come del resto, così parlano ancor delle corti, affermando quelle di
che essi hanno memoria esser state molto più eccellenti e piene di omini
singulari, che non son quelle che oggidì veggiamo; e sùbito che occorrono tai
ragionamenti, cominciano ad estollere con infinite laudi i cortegiani del duca
Filippo, o vero del duca Borso; e narrano i detti di Nicolò Piccinino, e
ricordano che in quei tempi non si saria trovato, se non rarissime volte, che
si fosse fatto un omicidio; e che non erano combattimenti, non insidie, non
inganni, ma una certa bontà fidele ed amorevole tra tutti, una sicurtà leale; e
che nelle corti allor regnavano tanti boni costumi, tanta onestà, che i
cortegiani tutti erano come religiosi; e guai a quello che avesse detto una
mala parola all'altro o fatto pur un segno men che onesto verso una donna;
e per lo contrario dicono in questi tempi esser tutto l'opposito; e che
non solamente tra i cortegiani è perduto quell'amor fraterno e quel viver
costumato, ma che nelle corti non regnano altro che invidie e malivolenzie,
mali costumi e dissolutissima vita in ogni sorte di vicii; le donne lascive
senza vergogna, gli omini effemminati. Dannano ancora i vestimenti, come
disonesti e troppo molli. In somma riprendono infinite cose, tra le quali molte
veramente meritano riprensione, perché non si po dir che tra noi non siano
molti mali omini e scelerati, e che questa età nostra non sia assai più copiosa
di vicii che quella che essi laudano. Parmi ben che mal discernano la causa di
questa differenzia e che siano sciocchi, perché vorriano che al mondo fossero
tutti i beni senza male alcuno; il che è impossibile, perché, essendo il male
contrario al bene e 'l bene al male, è quasi necessario che per la
opposizione e per un certo contrapeso l'un sostenga e fortifichi
l'altro, e mancando o crescendo l'uno, così manchi o cresca
l'altro perché niuno contrario è senza l'altro suo contrario. Chi non
sa che al mondo non arìa la giustizia, se non fossero le ingiurie? la
magnanimità, se non fossero li pusilanimi? la continenzia, se non fosse la
incontinenzia? la sanità, se non fosse la infirmità? la verità, se non fosse la
bugia? la felicità, se non fossero le disgrazie? Però ben dice Socrate appresso
Platone maravigliarsi che Esopo non abbia fatto uno apologo, nel quale finga,
Dio, poiché non avea mai potuto unire il piacere e 'l dispiacere insieme,
avergli attaccati con la estremità, di modo che 'l principio dell'uno
sia il fin dell'altro; perché vedemo niuno piacer poterci mai esser grato,
se 'l dispiacere non gli precede. Chi po aver caro il riposo, se prima non
ha sentito l'affanno della stracchezza? chi gusta il mangiare, il bere e
'l dormire, se prima non ha patito fame, sete e sonno? Credo io, adunque,
che le passioni e le infirmità siano date dalla natura agli omini non
principalmente per fargli soggetti ad esse, perché non par conveniente che
quella, che è madre d'ogni bene, dovesse di suo proprio consiglio
determinato darci tanti mali; ma facendo la natura la sanità, il piacere e gli
altri beni, conseguentemente dietro a questi furono congiunte le infirmità, i
dispiaceri e gli altri mali. Però, essendo le virtù state al mondo concesse per
grazia e dono della natura, sùbito i vicii, per quella concatenata contrarietà,
necessariamente le furono compagni; di modo che sempre, crescendo o mancando
l'uno, forza è che così l'altro cresca o manchi.</p>
</div2>
<div2 type="capitolo">
<head>III</head>
<p>Però quando i nostri vecchi laudano le corti passate, perché non aveano gli
omini così viciosi come alcuni che hanno le nostre, non conoscono che quelle
ancor non gli aveano così virtuosi come alcuni che hanno le nostre; il che non
è maraviglia, perché niun male è tanto malo, quanto quello che nasce dal seme
corrotto del bene; e però producendo adesso la natura molto miglior ingegni che
non facea allora, sì come quelli che si voltano al bene fanno molto meglio che
non facean quelli suoi, così ancor quelli che si voltano al male fanno molto
peggio. Non è adunque da dire che quelli che restavano di far male per non
saperlo fare, meritassero in quel caso laude alcuna; perché avvenga che
facessero poco male, faceano però il peggio che sapeano. E che gli ingegni di
que' tempi fossero generalmente molto inferiori a que' che son ora,
assai si po conoscere da tutto quello che d'essi si vede, così nelle
lettere, come nelle pitture, statue, edifici ed ogni altra cosa. Biasimano
ancor questi vecchi in noi molte cose che in sé non sono né bene né male,
solamente perché essi non le faceano; e dicono non convenirsi ai giovani
passeggiar per le città a cavallo, massimamente nelle mule; portar fodre di
pelle, né robbe lunghe nel verno; portar berretta, finché almeno non sia
l'omo giunto a dieceotto anni ed altre tai cose: di che veramente
s'ingannano; perché questi costumi, oltra che sian commodi ed utili, sono
dalla consuetudine introdutti ed universalmente piacciono, come allor piacea
l'andar in giornea con le calze aperte e scarpette pulite e, per esser
galante, portar tutto dì un sparvieri in pugno senza proposito, e ballar senza
toccar la man della donna, ed usar molti altri modi, i quali, come or sariano
goffissimi, allor erano prezzati assai. Però sia licito ancor a noi seguitar la
consuetudine de' nostri tempi, senza esser calunniati da questi vecchi, i
quali spesso, volendosi laudare, dicono: "Io aveva vent'anni, che
ancor dormiva con mia madre e mie sorelle, né seppi ivi a gran tempo che cosa
fossero donne; ed ora i fanciulli non hanno a pena asciutto il capo, che sanno
più malizie che in que' tempi non sapeano gli omini fatti," né si
avveggono che, dicendo così, confirmano i nostri fanciulli aver più ingegno che
non aveano i loro vecchi. Cessino adunque di biasmar i tempi nostri, come pieni
de vicii perché, levando quelli, levariano ancora le virtù; e ricordinsi che
tra i beni antichi, nel tempo che fiorivano al mondo quegli animi gloriosi e
veramente divini in ogni virtù e gli ingegni più che umani, trovavansi ancor
molti sceleratissimi; i quali, se vivessero, tanto sariano tra i nostri mali
eccellenti nel male, quanto que' boni nel bene; e de ciò fanno piena fede
tutte le istorie.</p>
</div2>
<div2 type="capitolo">
<head>IV</head>
<p>Ma a questi vecchi penso che omai a bastanza sia risposto. Però lasciaremo
questo discorso, forse ormai troppo diffuso ma non in tutto for di proposito; e
bastandoci aver dimostrato le corti de' nostri tempi non esser di minor
laude degne che quelle che tanto laudano i vecchi, attenderemo ai ragionamenti
avuti sopra il cortegiano, per i quali assai facilmente comprender si po in che
grado tra l'altre corti fosse quella d'Urbino, e quale era quel
Principe e quella Signora a cui servivano così nobili spiriti, e come fortunati
si potean dir tutti quelli, che in tal commerzio viveano.</p>
</div2>
<div2 type="capitolo">
<head>V</head>
<p>Venuto adunque il seguente giorno, tra i cavalieri e le donne della corte
furono molti e diversi ragionamenti sopra la disputazion della precedente sera;
il che in gran parte nasceva perché il signor Prefetto, avido di sapere ciò che
detto s'era, quasi ad ognun ne dimandava e, come suol sempre intervenire,
variamente gli era risposto; però che alcuni laudavano una cosa, alcuni
un'altra, ed ancor tra molti era discordia della sentenzia propria del
Conte, che ad ognuno non erano restate nella memoria così compiutamente le cose
dette. Però di questo quasi tutto 'l giorno si parlò; e come prima
incominciò a farsi notte, volse il signor Prefetto che si mangiasse e tutti i
gentilomini condusse seco a cena; e sùbito fornito di mangiare, n'andò
alla stanza della signora Duchessa; la quale vedendo tanta compagnia, e più per
tempo che consueto non era, disse: "Gran peso parmi, messer Federico, che
sia quello che posto è sopra le spalle vostre, e grande aspettazione quella a
cui corrisponder dovete." Quivi non aspettando che messer Federico
rispondesse: "E che gran peso è però questo?" disse l'Unico
Aretino: "Chi è tanto sciocco, che quando sa fare una cosa non la faccia
a tempo conveniente?" Così di questo parlandosi, ognuno si pose a sedere
nel loco e modo usato, con attentissima aspettazion del proposto
ragionamento.</p>
</div2>
<div2 type="capitolo">
<head>VI</head>
<p>Allora messer Federico, rivolto all'Unico, "A voi adunque non
par," disse, "signor Unico, che faticosa parte e gran carico mi sia
imposto questa sera, avendo a dimostrare in qual modo e maniera e tempo debba
il cortegiano usar le sue bone condicioni, ed operar quelle cose che già
s'è detto convenirsegli?" "A me non par gran cosa,"
rispose l'Unico; "e credo che basti in tutto questo dir che 'l
cortegiano sia di bon giudicio, come iersera ben disse il Conte esser
necessario; ed essendo così, penso che senza altri precetti debba poter usar
quello che egli sa a tempo e con bona maniera; il che volere più minutamente
ridurre in regola, saria troppo difficile e forse superfluo; perché non so qual
sia tanto inetto, che volesse venire a maneggiar l'arme quando gli altri
fossero nella musica, o vero andasse per le strade ballando la moresca, avvenga
che ottimamente far lo sapesse; o vero andando a confortar una madre, a cui
fosse morto il figliolo, cominciasse a dir piacevolezze e far l'arguto.
Certo questo a niun gentilomo, credo, interverria, che non fosse in tutto
pazzo." "A me par, signor Unico," disse quivi messer
Federico, "che voi andiate troppo in su le estremità; perché intervien
qualche volta esser inetto di modo che non così facilmente si conosce, e gli
errori non son tutti pari; e potrà occorrer che l'omo si astenerà da una
sciocchezza publica e troppo chiara, come saria quel che voi dite d'andar
ballando la moresca in piazza, e non saprà poi astenersi di laudare se stesso
fuor di proposito, d'usar una prosunzion fastidiosa, di dir talor una
parola pensando di far ridere, la qual, per esser detta fuor di tempo, riuscirà
fredda e senza grazia alcuna. E spesso questi errori son coperti d'un
certo velo, che scorger non gli lascia da chi gli fa, se con diligenzia non vi
si mira; e benché per molte cause la vista nostra poco discerna, pur sopra
tutto per l'ambizione divien tenebrosa: ché ognun volentier si mostra in
quello che si persuade di sapere, o vera o falsa che sia quella persuasione.
Però il governarsi bene in questo parmi che consista in una certa prudenzia e
giudicio di elezione, e conoscere il più e 'l meno che nelle cose si
accresce e scema per operarle oportunamente o fuor di stagione. E benché il
cortegian sia di così bon giudicio che possa discernere queste differenzie, non
è però che più facile non gli sia conseguir quello che cerca essendogli aperto
il pensiero con qualche precetto e mostratogli le vie e quasi i lochi dove
fondar si debba, che se solamente attendesse al generale.</p>
</div2>
<div2 type="capitolo">
<head>VII</head>
<p>Avendo adunque il Conte iersera con tanta copia e bel modo ragionato della
cortegiania, in me veramente ha mosso non poco timor e dubbio di non poter così
ben satisfare a questa nobil audienzia in quello che a me tocca a dire, come
esso ha fatto in quello che a lui toccava. Pur, per farmi participe più
ch'io posso della sua laude ed esser sicuro di non errare almen in questa
parte, non gli contradirò in cosa alcuna. Onde, consentendo con le opinioni
sue, ed oltre al resto circa la nobilità del cortegiano e lo ingegno e la
disposizion del corpo e grazia dell'aspetto, dico che per acquistar laude
meritamente e bona estimazione appresso ognuno, e grazia da quei signori ai
quali serve, parmi necessario che e' sappia componere tutta la vita sua e
valersi delle sue bone qualità universalmente nella conversazion de tutti gli
omini senza acquistarne invidia; il che quanto in sé difficil sia, considerar
si po dalla rarità di quelli che a tal termine giunger si veggono; perché in
vero tutti da natura siamo pronti più a biasmare gli errori, che a laudar le
cose ben fatte, e par che per una certa innata malignità molti, ancor che
chiaramente conoscano il bene, si sforzano con ogni studio ed industria di
trovarci dentro o errore o almen similitudine d'errore. Però è necessario
che 'l nostro cortegiano in ogni sua operazion sia cauto, e ciò che dice o
fa sempre accompagni con prudenzia; e non solamente ponga cura d'aver in
sé parti e condizioni eccellenti, ma il tenor della vita sua ordini con tal
disposizione, che 'l tutto corrisponda a queste parti, e si vegga il
medesimo esser sempre ed in ogni cosa tal che non discordi da se stesso, ma
faccia un corpo solo di tutte queste bone condizioni; di sorte che ogni suo
atto risulti e sia composto di tutte le virtù, come dicono i Stoici esser
officio di chi è savio, benché però in ogni operazion sempre una virtù è la
principale; ma tutte sono talmente tra sé concatenate, che vanno ad un fine e
ad ogni effetto tutte possono concorrere e servire. Però bisogna che sappia
valersene, e per lo paragone e quasi contrarietà dell'una talor far che
l'altra sia più chiaramente conosciuta, come i boni pittori, i quali con
l'ombra fanno apparere e mostrano i lumi de' rilievi, e così col lume
profundano l'ombre dei piani e compagnano i colori diversi insieme di
modo, che per quella diversità l'uno e l'altro meglio si dimostra, e
'l posar delle figure contrario l'una all'altra le aiuta a far
quell'officio che è intenzion del pittore. Onde la mansuetudine è molto
maravigliosa in un gentilomo il qual sia valente e sforzato nell'arme; e
come quella fierezza par maggiore accompagnata dalla modestia, così la modestia
accresce e più compar per la fierezza. Però il parlar poco, il far assai e
'l non laudar se stesso delle opere laudevoli, dissimulandole di bon modo,
accresce l'una e l'altra virtù in persona che discretamente sappia
usare questa maniera; e così interviene di tutte l'altre bone qualità.
Voglio adunque che 'l nostro cortegiano in ciò che egli faccia o dica usi
alcune regole universali, le quali io estimo che brevemente contengano tutto
quello che a me s'appartien di dire; e per la prima e più importante
fugga, come ben ricordò il Conte iersera, sopra tutto l'affettazione.
Appresso consideri ben che cosa è quella che egli fa o dice e 'l loco dove
la fa, in presenzia di cui, a che tempo, la causa perché la fa, la età sua, la
professione, il fine dove tende e i mezzi che a quello condur lo possono; e
così con queste avvertenzie s'accommodi discretamente a tutto quello che
fare o dir vole."</p>
</div2>
<div2 type="capitolo">
<head>VIII</head>
<p>Poi che così ebbe detto messer Federico, parve che si fermasse un poco.
Allor sùbito, "Queste vostre regule," disse il signor Morello da
Ortona, "a me par che poco insegnino; ed io per me tanto ne so ora,
quanto prima che voi ce le mostraste; benché mi ricordi ancor qualche altra
volta averle udite da' frati co' quali confessato mi sono, e parmi
che le chiamino «le circonstanzie»." Rise allor messer Federico e disse:
"Se ben vi ricorda, volse iersera il Conte che la prima profession del
cortegiano fosse quella dell'arme e largamente parlò di che modo far la
doveva; però questo non replicaremo più. Pur sotto la nostra regula si potrà
ancor intendere, che ritrovandosi il cortegiano nella scaramuzza o fatto
d'arme o battaglia di terra o in altre cose tali, dee discretamente
procurar di appartarsi dalla moltitudine e quelle cose segnalate ed ardite che
ha da fare, farle con minor compagnia che po ed al conspetto de tutti i più
nobili ed estimati omini che siano nell'esercito, e massimamente alla
presenzia e, se possibil è, inanzi agli occhi proprii del suo re o di quel
signore a cui serve; perché in vero è ben conveniente valersi delle cose ben
fatte. Ed io estimo che sì come è male cercar gloria falsa e di quello che non
si merita, così sia ancor male defraudar se stesso del debito onore e non
cercarne quella laude, che sola è vero premio delle virtuose fatiche. Ed io
ricordomi aver già conosciuti di quelli, che, avvenga che fossero valenti, pur
in questa parte erano grossieri; e così metteano la vita a pericolo per andar a
pigliar una mandra di pecore, come per esser i primi che montassero le mura
d'una terra combattuta; il che non farà il nostro cortegiano, se terrà a
memoria la causa che lo conduce alla guerra, che dee esser solamente
l'onore. E se poi se ritroverà armeggiare nei spettaculi publici,
giostrando, torneando, o giocando a canne, o facendo qualsivoglia altro
esercizio della persona, ricordandosi il loco ove si trova ed in presenza di
cui, procurerà esser nell'arme non meno attillato e leggiadro che sicuro,
e pascer gli occhi dei spettatori di tutte le cose che gli parrà che possano
aggiungergli grazia; e porrà cura d'aver cavallo con vaghi guarnimenti,
abiti ben intesi, motti appropriati, invenzioni ingeniose, che a sé tirino gli
occhi de' circonstanti, come calamita il ferro. Non sarà mai degli ultimi
che compariscano a mostrarsi, sapendo che i populi, e massimamente le donne,
mirano con molto maggior attenzione i primi che gli ultimi, perché gli occhi e
gli animi, che nel principio son avidi di quella novità, notano ogni minuta
cosa e di quella fanno impressione, poi per la continuazione non solamente si
saziano, ma ancora si stancano. Però fu un nobile istrione antico, il qual per
questo rispetto sempre voleva nelle fabule esser il primo che a recitar
uscisse. Così ancor, parlando pur d'arme, il nostro cortegiano arà
risguardo alla profession di coloro con chi parla, ed a questo accommodarassi,
altramente ancor parlandone con omini, altramente con donne; e se vorrà toccar
qualche cosa che sia in laude sua propria, lo farà dissimulatamente, come a
caso e per transito e con quella discrezione ed avvertenzia, che ieri ci mostrò
il conte Ludovico.</p>
</div2>
<div2 type="capitolo">
<head>IX</head>
<p>Non vi par ora, signor Morello, che le nostre regule possano insegnar
qualche cosa? Non vi par che quello amico nostro, del qual pochi dì sono vi
parlai, s'avesse in tutto scordato con chi parlava e perché, quando, per
intertenere una gentildonna, la quale per prima mai più non aveva veduta, nel
principio del ragionar le cominciò a dire che avea morti tanti omini e come era
fiero e sapea giocar di spada a due mani? né se le levò da canto, che venne a
volerle insegnar come s'avessero a riparar alcuni colpi di accia essendo
armato, e come disarmato, ed a mostrarle prese di pugnale; di modo che quella
meschina stava in su la croce e parvele un'ora mill'anni levarselo da
canto, temendo quasi che non ammazzasse lei ancora come quegli altri. In questi
errori incorrono coloro che non hanno riguardo alle circonstanzie, che voi dite
aver intese dai fatti.</p>
<p>Dico adunque che degli esercizi del corpo sono alcuni che quasi mai non si
fanno se non in publico, come il giostrare, il torneare, il giocare a canne e
gli altri tutti che dependono dall'arme. Avendosi adunque in questi da
adoperare il nostro cortegiano, prima ha da procurar d'esser tanto bene ad
ordine di cavalli, d'arme e d'abbigliamenti, che nulla gli manchi; e
non sentendosi ben assettato del tutto, non vi si metta per modo alcuno;
perché, non facendo bene, non si po escusare che questa non sia la profession
sua. Appresso dee considerar molto in presenzia di chi si mostra e quali siano
i compagni; perché non saria conveniente che un gentilom andasse ad onorare con
la persona sua una festa di contado, dove i spettatori e i compagni fossero
gente ignobile."</p>
</div2>
<div2 type="capitolo">
<head>X</head>
<p>Disse allor il signor Gasparo Pallavicino: "Nel paese nostro di
Lombardia non s'hanno questi rispetti; anzi molti gentilomini giovani
trovansi, che le feste ballano tutto 'l dì nel sole coi villani e con essi
giocano a lanciar la barra, lottare, correre e saltare; ed io non credo che sia
male, perché ivi non si fa paragone della nobilità, ma della forza e destrezza,
nelle quai cose spesso gli omini di villa non vaglion meno che i nobili; e par
che quella domestichezza abbia in sé una certa liberalità amabile."
"Quel ballar nel sole," rispose messer Federico, "a me non
piace per modo alcuno, né so che guadagno vi si trovi. Ma chi vol pur lottar,
correr e saltar coi villani, dee, al parer mio, farlo in modo di provarsi e,
come si suol dir, per gentilezza, non per contender con loro; e dee l'omo
esser quasi sicuro di vincere, altramente non vi si metta; perché sta troppo
male e troppo è brutta cosa e fuor della dignità vedere un gentilomo vinto da
un villano, e massimamente alla lotta; però credo io che sia ben astenersene,
almeno in presenzia di molti, perché il guadagno nel vincere è pochissimo e la
perdita nell'esser vinto è grandissima. Fassi ancor il gioco della palla
quasi sempre in publico; ed è uno di que' spettaculi, a cui la moltitudine
apporta assai ornamento. Voglio adunque che questo e tutti gli altri,
dall'armeggiare in fora, faccia il nostro cortegiano come cosa che sua
professione non sia e di che mostri non cercar o aspettar laude alcuna, né si
conosca che molto studio o tempo vi metta, avvenga che eccellentemente lo
faccia; né sia come alcuni che si dilettano di musica e parlando con chi si
sia, sempre che si fa qualche pausa nei ragionamenti, cominciano sotto voce a
cantare; altri caminando per le strade e per le chiese vanno sempre ballando;
altri, incontrandosi in piazza o dove si sia con qualche amico suo, si metton
sùbito in atto di giocar di spada o di lottare, secondo che più si
dilettano." Quivi disse messer Cesare Gonzaga: "Meglio fa un
cardinale giovane che avemo in Roma, il quale, perché si sente aiutante della
persona, conduce tutti quelli che lo vanno a visitare, ancor che mai più non
gli abbia veduti, in un suo giardino ed invitagli con grandissima instanzia a
spogliarsi in giuppone e giocar seco a saltare."</p>
</div2>
<div2 type="capitolo">
<head>XI</head>
<p>Rise messer Federico; poi soggiunse: "Sono alcuni altri esercizi, che
far si possono nel publico e nel privato, come è il danzare; ed a questo estimo
io che debba aver rispetto il cortegiano; perché danzando in presenzia di molti
ed in loco pieno di populo parmi che si gli convenga servare una certa dignità,
temperata però con leggiadra ed aerosa dolcezza di movimenti; e benché si senta
leggerissimo e che abbia tempo e misura assai, non entri in quelle prestezze
de' piedi e duplicati rebattimenti, i quali veggiamo che nel nostro
Barletta stanno benissimo e forse in un gentilom sariano poco convenienti;
benché in camera privatamente, come or noi ci troviamo, penso che licito gli
sia e questo, e ballar moresche e brandi; ma in publico non così, fuor che
travestito, e benché fosse di modo che ciascun lo conoscesse, non dà noia; anzi
per mostrarsi in tai cose nei spettaculi publici, con arme e senza arme, non è
miglior via di quella; perché lo esser travestito porta seco una certa libertà
e licenzia, la quale tra l'altre cose fa che l'omo po pigliare forma
di quello in che si sente valere, ed usar diligenzia ed attillatura circa la
principal intenzione della cosa in che mostrar si vole, ed una certa
sprezzatura circa quello che non importa, il che accresce molto la grazia: come
saria vestirsi un giovane da vecchio, ben però con abito disciolto, per potersi
mostrare nella gagliardia; un cavaliero in forma di pastor selvatico o altro
tale abito, ma con perfetto cavallo, e leggiadramente acconcio secondo quella
intenzione; perché sùbito l'animo de' circonstanti corre ad imaginar
quello che agli occhi al primo aspetto s'appresenta; e vedendo poi riuscir
molto maggior cosa che non prometteva quell'abito, si diletta e piglia
piacere.</p>
<p>Però ad un principe in tai giochi e spettaculi, ove intervenga fizione di
falsi visaggi, non si converria il voler mantener la persona del principe
proprio, perché quel piacere che dalla novità viene ai spettatori mancheria in
gran parte, ché ad alcuno non è novo che il principe sia il principe; ed esso,
sapendosi che, oltre allo esser principe, vol avere ancor forma di principe,
perde la libertà di far tutte quelle cose che sono fuor della dignità di
principe; e se in questi giochi fosse contenzione alcuna, massimamente con
arme, poria ancor far credere di voler tener la persona di principe per non
esser battuto, ma riguardato dagli altri; oltra che, facendo nei giochi quel
medesimo che dee far da dovero quando fosse bisogno, levaria l'autorità al
vero e pareria quasi che ancor quello fosse gioco; ma in tal caso, spogliandosi
il principe la persona di principe e mescolandosi egualmente con i minori di
sé, ben però di modo che possa esser conosciuto, col rifutare la grandezza
piglia un'altra maggior grandezza, che è il voler avanzar gli altri non
d'autorità ma di virtù, e mostrar che 'l valor suo non è accresciuto
dallo esser principe.</p>
</div2>
<div2 type="capitolo">
<head>XII</head>
<p>Dico adunque che 'l cortegiano dee in questi spettaculi d'arme
aver la medesima avvertenzia, secondo il grado suo. Nel volteggiar poi a
cavallo, lottar, correre e saltare, piacemi molto fuggir la moltitudine della
plebe, o almeno lasciarsi veder rarissime volte; perché non è al mondo cosa
tanto eccellente, della quale gli ignoranti non si sazieno e non tengan poco
conto, vedendola spesso. Il medesimo giudico della musica; però non voglio che
'l nostro cortegiano faccia come molti, che sùbito che son giunti ove che
sia, e alla presenzia ancor di signori de' quali non abbiano notizia
alcuna, senza lasciarsi molto pregare si mettono a far ciò che sanno e spesso
ancor quel che non sanno; di modo che par che solamente per quello effetto
siano andati a farsi vedere e che quella sia la loro principal professione.
Venga adunque il cortegiano a far musica come a cosa per passar tempo e quasi
sforzato, e non in presenzia di gente ignobile, né di gran moltitudine; e
benché sappia ed intenda ciò che fa, in questo ancor voglio che dissimuli il
studio e la fatica che è necessaria in tutte le cose che si hanno a far bene, e
mostri estimar poco in se stesso questa condizione, ma, col farla
eccellentemente, la faccia estimar assai dagli altri."</p>
</div2>
<div2 type="capitolo">
<head>XIII</head>
<p>Allor il signor Gaspar Pallavicino, "Molte sorti di musica,"
disse, "si trovano, così di voci vive, come di instrumenti; però a me
piacerebbe intendere qual sia la migliore tra tutte ed a che tempo debba il
cortegiano operarla." "Bella musica," rispose messer
Federico, "parmi il cantar bene a libro sicuramente e con bella maniera;
ma ancor molto più il cantare alla viola perché tutta la dolcezza consiste
quasi in un solo, e con molto maggior attenzion si nota ed intende il bel modo
e l'aria non essendo occupate le orecchie in più che in una sol voce, e
meglio ancor vi si discerne ogni piccolo errore; il che non accade cantando in
compagnia perché l'uno aiuta l'altro. Ma sopra tutto parmi gratissimo
il cantare alla viola per recitare; il che tanto di venustà ed efficacia
aggiunge alle parole, che è gran maraviglia. Sono ancor armoniosi tutti gli
instrumenti da tasti, perché hanno le consonanzie molto perfette e con facilità
vi si possono far molte cose che empiono l'animo di musicale dolcezza. E
non meno diletta la musica delle quattro viole da arco, la quale è soavissima
ed artificiosa. Dà ornamento e grazia assai la voce umana a tutti questi
instrumenti de' quali voglio che al nostro cortegian basti aver notizia; e
quanto più però in essi sarà eccellente, tanto sarà meglio, senza impacciarsi
molto di quelli che Minerva refiutò ed Alcibiade, perché pare che abbiano del
schifo. Il tempo poi nel quale usar si possono queste sorti di musica estimo io
che sia, sempre che l'omo si trova in una domestica e cara compagnia,
quando altre facende non vi sono, ma sopra tutto conviensi in presenzia di
donne, perché quegli aspetti indolciscono gli animi di chi ode e più i fanno
penetrabili dalla suavità della musica, e ancor svegliano i spiriti di chi la
fa; piacemi ben, come ancor ho detto, che si fugga la moltitudine, e
massimamente degli ignobili. Ma il condimento del tutto bisogna che sia la
discrezione; perché in effetto saria impossibile imaginar tutti i casi che
occorrono; e se il cortegiano sarà giusto giudice di se stesso,
s'accommoderà bene ai tempi e conoscerà quando gli animi degli auditori
saranno disposti ad udire, e quando no; conoscerà l'età sua; ché in vero
non si conviene e dispare assai vedere un omo dì qualche grado, vecchio canuto
e senza denti, pien di rughe, con una viola in braccio sonando, cantare in
mezzo d'una compagnia di donne, avvenga ancor che mediocremente lo
facesse, e questo, perché il più delle volte cantando si dicono parole amorose
e ne' vecchi l'amor è cosa ridicula; benché qualche volta paia che
egli si diletti, tra gli altri suoi miracoli, d'accendere in dispetto
degli anni i cori agghiacciati."</p>
</div2>
<div2 type="capitolo">
<head>XIV</head>
<p>Rispose allora il Magnifico: "Non private, messer Federico, i poveri
vecchi di questo piacere; perché io già ho conosciuti omini di tempo, che hanno
voci perfettissime e mani dispostissime agli instrumenti, molto più che alcuni
giovani." "Non voglio," disse messer Federico, "privare
i vecchi di questo piacere, ma voglio ben privar voi e queste donne del ridervi
di quella inezia; e se vorranno i vecchi cantare alla viola, faccianlo in
secreto e solamente per levarsi dell'animo que' travagliosi pensieri
e gravi molestie di che la vita nostra è piena, e per gustar quella divinità
ch'io credo che nella musica sentivano Pitagora e Socrate. E se bene non
la eserciteranno, per aver fattone già nell'animo un certo abito la
gustaran molto più udendola, che chi non ne avesse cognizione; perché, sì come
spesso le braccia d'un fabro, debile nel resto, per esser più esercitate
sono più gagliarde che quelle de un altro omo robusto, ma non assueto a faticar
le braccia, così le orecchie esercitate nell'armonia molto meglio e più
presto le discerneno e con molto maggior piacere la giudicano, che
l'altre, per bone ed acute che siano, non essendo versate nelle varietà
delle consonanzie musicali; perché quelle modulazioni non entrano, ma senza
lassare gusto di sé via trapassano da canto l'orecchie non assuete
d'udirle; avvenga che insino le fiere sentono qualche dilettazion della
melodia. Questo è adunque il piacer, che si conviene ai vecchi pigliare della
musica. Il medesimo dico del danzare; perché in vero questi esercizi si deono
lasciare prima che dalla età siano sforzati a nostro dispetto
lasciargli." "Meglio è adunque," rispose quivi il signor
Morello quasi adirato, "escludere tutti i vecchi e dir che solamente i
giovani abbian da esser chiamati cortegiani." Rise allor messer Federico,
e disse: "Vedete voi, signor Morello, che quelli che amano queste cose,
se non son giovani, si studiano d'apparere; e però si tingono i capelli e
fannosi la barba due volte la settimana; e ciò procede che la natura
tacitamente loro dice che tali cose non si convengono se non a'
giovani." Risero tutte le donne, perché ciascuna comprese che quelle
parole toccavano al signor Morello; ed esso parve che un poco se ne
turbasse.</p>
</div2>
<div2 type="capitolo">
<head>XV</head>
<p>"Ma sono ben degli altri intertenimenti con donne," suggiunse
sùbito messer Federico, "che si convengono ai vecchi." "E
quali?" disse el signor Morello; "dir le favole?" "E
questo ancor," rispose messer Federico. "Ma ogni età, come sapete,
porta seco i suoi pensieri ed ha qualche peculiar virtù e qualche peculiar
vicio; ché i vecchi, come che siano ordinariamente prudenti più che i giovani,
più continenti e più sagaci, sono anco poi più parlatori, avari, difficili,
timidi; sempre cridano in casa, asperi ai figlioli, vogliono che ognun faccia a
modo loro; e per contrario i giovani, animosi, liberali, sinceri, ma pronti
alle risse, volubili, che amano e disamano in un punto, dati a tutti i lor
piaceri, nimici a chi lor ricorda il bene. Ma di tutte le età la virile è più
temperata, che già ha lassato le parti male della gioventù ed ancor non è
pervenuta a quelle della vecchiezza. Questi adunque, posti quasi nelle
estremità, bisogna che con la ragion sappiano correggere i vicii che la natura
porge. Però deono i vecchi guardarse dal molto laudar se stessi e
dall'altre cose viciose che avemo detto esser loro proprie, e valersi di
quella prudenzia e cognizion che per lungo uso avranno acquistata, ed esser
quasi oraculi a cui ognun vada per consiglio, ed aver grazia in dir quelle cose
che sanno, accommodatamente ai propositi, accompagnando la gravità degli anni
con una certa temperata e faceta piacevolezza. In questo modo saranno boni
cortegiani ed interterrannosi bene con omini e con donne ed in ogni tempo
saranno gratissimi, senza cantare o danzare; e quando occorrerà il bisogno,
mostreranno il valor loro nelle cose d'importanzia.</p>
</div2>
<div2 type="capitolo">
<head>XVI</head>
<p>Questo medesimo rispetto e giudicio abbian i giovani, non già di tener lo
stile dei vecchi, ché quello che all'uno conviene non converrebbe in tutto
all'altro, e suolsi dir che ne' giovani troppa saviezza è mal segno,
ma di corregger in sé i vicii naturali. Però a me piace molto veder un giovane,
e massimamente nell'arme, che abbia un poco del grave e del taciturno; che
stia sopra dì sé, senza que' modi inquieti che spesso in tal età si
veggono; perché par che abbian non so che di più che gli altri giovani. Oltre a
ciò quella maniera così riposata ha in sé una certa fierezza riguardevole,
perché par mossa non da ira ma da giudicio, e più presto governata dalla
ragione che dallo appetito, e questa quasi sempre in tutti gli omini di gran
core si conosce; e medesimamente vedemola negli animali bruti, che hanno sopra
gli altri nobilità e fortezza, come nello leone e nella aquila; ne ciò è fuor
di ragione, perché quel movimento impetuoso e sùbito, senza parole o altra
dimostrazion di collera, che con tutta la forza unitamente in un tratto, quasi
come scoppio di bombarda, erumpe dalle quiete, che è il suo contrario, è molto
più violento e furioso che quello che, crescendo per gradi, si riscalda a poco
a poco. Però questi che, quando son per far qualche impresa, parlan tanto e
saltano, né possono star fermi, pare che in quelle tali cose si svampino e,
come ben dice il nostro messer Pietro Monte, fanno come i fanciulli, che
andando di notte per paura cantano, quasi che con quel cantare da se stessi si
facciano animo. Così adunque come in un giovane la gioventù riposata e matura è
molto laudevole, perché par che la leggerezza, che è vizio peculiar di quella
età, sia temperata e corretta, così in un vecchio è da estimare assai la
vecchiezza verde e viva, perché pare che 'l vigor dell'animo sia
tanto, che riscaldi e dia forza a quella debile e fredda età e la mantenga in
quello stato mediocre, che è la miglior parte della vita nostra.</p>
</div2>
<div2 type="capitolo">
<head>XVII</head>
<p>Ma in somma non bastaranno ancor tutte queste condizioni del nostro
cortegiano per acquistar quella universal grazia de' signori, cavalieri e
donne, se non arà insieme una gentil ed amabile manera nel conversare
cottidiano; e di questo credo veramente che sia difficile dar regola alcuna per
le infinite e varie cose che occorrono nel conversare, essendo che tra tutti
gli omini del mondo non si trovano dui, che siano d'animo totalmente
simili. Però chi ha da accommodarsi nel conversare con tanti, bisogna che si
guidi col suo giudicio proprio e, conoscendo le differenzie dell'uno e
dell'altro, ogni dì muti stile e modo, secondo la natura di quelli con chi
a conversar si mette. Né io per me altre regole circa ciò dare gli saprei
eccetto le già date, le quali sin da fanciullo, confessandosi, imparò il nostro
signor Morello." Rise quivi la signora Emilia e disse: "Voi fuggite
troppo la fatica, messer Federico: ma non vi verrà fatto, ché pur avete da dire
fin che l'ora sia d'andare a letto." "E s'io
Signora, non avessi che dire?" rispose messer Federico. Disse la signora
Emilia: "Qui si vederà il vostro ingegno; e se è vero quello ch'io
già ho inteso, essersi trovato omo tanto ingenioso ed eloquente, che non gli
sia mancato subietto per comporre un libro in laude d'una mosca, altri in
laude della febre quartana, un altro in laude del calvizio, non dà il core a
voi ancor di saper trovar che dire per una sera sopra la cortegiania?"
"Ormai," rispose messer Federico, "tanto ne avemo ragionato,
che ne sariano fatti doi libri, ma poiché non mi vale escusazione, dirò pur fin
che a voi paia ch'io abbia satisfatto, se non all'obligo, almeno al
poter mio.</p>
</div2>
<div2 type="capitolo">
<head>XVIII</head>
<p>Io estimo che la conversazione, alla quale dee principalmente attendere il
cortegiano con ogni suo studio per farla grata, sia quella che averà col suo
principe; e benché questo nome di conversare importi una certa parità, che pare
che non possa cader tra 'l signore e 'l servitore, pur noi per ora la
chiamaremo così. Voglio adunque che 'l cortegiano, oltre lo aver fatto ed
ogni dì far conoscere ad ognuno sé esser di quel valore che già avemo detto, si
volti con tutti i pensieri e forze dell'animo suo ad amare e quasi adorare
il principe a chi serve sopra ogni altra cosa; e le voglie sue e costumi e modi
tutti indrizzi a compiacerlo." Quivi non aspettando più, disse Pietro da
Napoli: "Di questi cortegiani oggidì trovarannosi assai, perché mi pare
che in poche parole ci abbiate dipinto un nobile adulatore." "Voi
vi ingannate assai," rispose messer Federico; "perché gli adulatori
non amano i signori né gli amici, il che io vi dico che voglio che sia
principalmente nel nostro cortegiano; e 'l compiacere e secondar le voglie
di quello a chi si serve si po far senza adulare, perché io intendo delle
voglie che siano ragionevoli ed oneste, o vero di quelle che in sé non sono ne
bone né male, come saria il giocare, darsi più ad uno esercizio che ad un
altro; ed a questo voglio che il cortegiano si accommodi, se ben da natura sua
vi fosse alieno, di modo che, sempre che 'l signore lo vegga, pensi che a
parlar gli abbia di cosa che gli sia grata; il che interverrà, se in costui
sarà il bon giudicio per conoscere ciò che piace al principe, e lo ingegno e la
prudenzia per sapersegli accommodare, e la deliberata voluntà per farsi piacer
quello che forse da natura gli despiacesse; ed avendo queste avvertenze, inanzi
al principe non starà mai di mala voglia né melanconico, né così taciturno,
come molti che par che tenghino briga coi patroni, che è cosa veramente odiosa.
Non sarà malèdico, e specialmente dei suoi signori; il che spesso interviene,
ché pare che nelle corti sia una procella che porti seco questa condizione che
sempre quelli che sono più beneficati dai signori, e da bassissimo loco ridutti
in alto stato, sempre si dolgono e dicono mal d'essi; il che è
disconveniente, non solamente a questi tali, ma ancor a quelli che fossero mal
trattati. Non usarà il nostro cortegiano prosonzione sciocca; non sarà
apportator di nove fastidiose; non sarà inavvertito in dir talor parole che
offendano in loco di voler compiacere; non sarà ostinato e contenzioso, come
alcuni, che par che non godano d'altro che d'essere molesti e
fastidiosi a guisa di mosche e fanno profession di contradire dispettosamente
ad ognuno senza rispetto; non sarà cianciatore, vano o bugiardo, vantatore né
adulatore inetto, ma modesto e ritenuto, usando sempre, e massimamente in
publico, quella reverenzia e rispetto che si conviene al servitor verso il
signor; e non farà come molti i quali, incontrandosi con qualsivoglia gran
principe, se pur una sol volta gli hanno parlato, se gli fanno inanti con un
certo aspetto ridente e da amico, così come se volessero accarezzar un suo
equale, o dar favor ad un minore di sé. Rarissime volte o quasi mai non
domanderà al signore cosa alcuna per se stesso, acciò che quel signor, avendo
rispetto di negarla così a lui stesso, talor non la conceda con fastidio, che è
molto peggio. Domandando ancor per altri, osserverà discretamente i tempi e
domanderà cose oneste e ragionevoli; ed assettarà talmente la petizion sua,
levandone quelle parti che esso conoscerà poter dispiacere e facilitando con
destrezza le difficultà, che 'l signor la concederà sempre, o se pur la
negarà, non crederà aver offeso colui a chi non ha voluto compiacere: perché
spesso i signori, poi che hanno negato una grazia a chi con molta importunità
la domanda, pensano che colui che l'ha domandata con tanta instanzia la
desiderasse molto; onde, non avendo potuto ottenerla, debba voler male a chi
gliel'ha negata; e per questa credenza essi cominciano ad odiare quel
tale, e mai più nol possono vedere con bon occhio.</p>
</div2>
<div2 type="capitolo">
<head>XIX</head>
<p>Non cercherà d'intromettersi in camera o nei lochi secreti col signore
suo non essendo richiesto, se ben sarà di molta autorità; perché spesso i
signori, quando stanno privatamente, amano una certa libertà di dire e far ciò
che lor piace, e però non vogliono essere né veduti né uditi da persona da cui
possano esser giudicati; ed è ben conveniente. Onde quelli che biasimano i
signori che tengono in camera persone di non molto valore in altre cose che in
sapergli ben servire alla persona, parmi che facciano errore, perché non so per
qual causa essi non debbano aver quella libertà per relassare gli animi loro,
che noi ancor volemo per relassare i nostri. Ma se 'l cortegiano, consueto
di trattar cose importanti, si ritrova poi secretamente in camera, dee vestirsi
un'altra persona, e differir le cose severe ad altro loco e tempo ed
attendere a ragionamenti piacevoli e grati al signor suo, per non impedirgli
quel riposo d'animo. Ma in questo ed in ogni altra cosa sopra tutto abbia
cura di non venirgli a fastidio ed aspetti che i favori gli siano offerti, più
presto che uccellargli così scopertamente come fan molti, che tanto avidi ne
sono, che pare che, non conseguendogli, abbiano da perder la vita; e se per
sorte hanno qualche disfavore, o vero veggono altri esser favoriti, restano con
tanta angonia, che dissimular per modo alcuno non possono quella invidia; onde
fanno ridere di sé ognuno e spesso sono causa che i signori dian favore a chi
si sia solamente per far lor dispetto. Se poi ancor si ritrovano in favor che
passi la mediocrità, tanto si inebriano in esso, che restano impediti
d'allegrezza; né par che sappian ciò che si far delle mani né dei piedi e
quasi stanno per chiamar la brigata che venga a vedergli e congratularsi seco,
come di cosa che non siano consueti mai più d'avere. Di questa sorte non
voglio che sia il nostro cortegiano. Voglio ben che ami i favori, ma non però
gli estimi tanto, che non paia poter anco star senz'essi; e quando gli
consegue, non mostri d'esservi dentro novo né forestiero, né maravigliarse
che gli siano offerti; né gli rifuti di quel modo che fanno alcuni, che per
vera ignoranzia restano d'accettargli, e così fanno vedere ai circonstanti
che se ne conoscono indegni. Dee ben l'omo star sempre un poco più rimesso
che non comporta il grado suo; e non accettar così facilmente i favori ed onori
che gli sono offerti, e rifiutargli modestamente, mostrando estimargli assai,
con tal modo però, che dia occasione a chi gli offerisce d'offerirgli con
molto maggior instanzia; perché quanto più resistenzia con tal modo s'usa
nello accettargli, tanto più pare a quel principe che gli concede d'esser
estimato e che la grazia che fa tanto sia maggiore, quanto più colui che la
riceve mostra apprezzarla e più di essa tenersi onorato. E questi sono i veri e
sodi favori, e che fanno l'omo esser estimato da chi di fuor li vede;
perché, non essendo mendicati, ognun presume che nascano da vera virtù; e tanto
più, quanto sono accompagnati dalla modestia."</p>
</div2>
<div2 type="capitolo">
<head>XX</head>
<p>Disse allor messer Cesare Gonzaga: "Parmi che abbiate rubato questo
passo allo Evangelio, dove dice: «Quando sei invitato a nozze, va' ed
asséttati nell'infimo loco, acciò che, venendo colui che t'ha
invitato, dica: Amico, ascendi più su; e così ti sarà onore alla presenzia dei
convitati»." Rise messer Federico e disse: "Troppo gran sacrilegio
sarebbe rubare allo Evangelio; ma voi siete più dotto nella Sacra Scrittura
ch'io non mi pensava;" poi suggiunse: "Vedete come a gran
pericolo si mettano talor quelli che temerariamente inanzi ad un signore
entrano in ragionamento, senza che altri li ricerchi; e spesso quel signore,
per far loro scorno, non risponde e volge il capo ad un'altra mano, e se
pur risponde loro, ognun vede che lo fa con fastidio. Per aver adunque favore
dai signori, non è miglior via che meritargli; né bisogna che l'omo si
confidi vedendo un altro che sia grato ad un principe per qualsivoglia cosa di
dover, per imitarlo, esso ancor medesimamente venire a quel grado; perché ad
ognun non si convien ogni cosa e trovarassi talor un omo, il qual da natura
sarà tanto pronto alle facezie, che ciò che dirà porterà seco il riso e parerà
che sia nato solamente per quello; e s'un altro che abbia manera di
gravità, avvenga che sia di bonissimo ingegno, vorrà mettersi far il medesimo,
sarà freddissimo e disgraziato, di sorte che farà stomaco a chi l'udirà e
riuscirà a punto quell'asino, che ad imitazion del cane volea scherzar col
patrone. Però bisogna che ognun conosca se stesso e le forze sue ed a quello
s'accommodi, e consideri quali cose ha da imitare e quali no."</p>
</div2>
<div2 type="capitolo">
<head>XXI</head>
<p>"Prima che più avanti passate," disse quivi Vincenzio Calmeta,
"s'io ho ben inteso, parmi che dianzi abbiate detto che la miglior
via per conseguir favori sia il meritargli; e che più presto dee il cortegiano
aspettar che gli siano offerti, che prosuntuosamente ricercargli. Io dubito
assai che questa regula sia poco al proposito e parmi che la esperienzia ci
faccia molto ben chiari del contrario; perché oggidì pochissimi sono favoriti
da' signori, eccetto i prosuntuosi; e so che voi potete esser bon
testimonio d'alcuni, che, ritrovandosi in poca grazia dei lor prìncipi,
solamente con la prosunzione si son loro fatti grati; ma quelli che per
modestia siano ascesi, io per me non cognosco ed a voi ancor dò spacio di
pensarvi, e credo che pochi ne trovarete. E se considerate la corte di Francia,
la qual oggidì è una delle più nobili de Cristianità, trovarete che tutti
quelli che in essa hanno grazia universale tengon del prosuntuoso; e non
solamente l'uno con l'altro, ma col re medesimo." "Questo
non dite già," rispose messer Federico; "anzi in Francia sono
modestissimi e cortesi gentilomini; vero è che usano una certa libertà e
domestichezza senza cerimonia, la qual ad essi è propria e naturale; e però non
si dee chiamar prosunzione, perché in quella sua così fatta maniera, benché
ridano e piglino piacere dei prosuntuosi, pur apprezzano molto quelli che loro
paiono aver in sé valore e modestia." Rispose il Calmeta: "Guardate
i Spagnoli, i quali par che siano maestri della cortegiania e considerate
quanti ne trovate, che con donne e con signori non siano prosuntuosissimi; e
tanto più de' Franzesi, quanto che nel primo aspetto mostrano grandissima
modestia: e veramente in ciò sono discreti perché, come ho detto, i signori
de' nostri tempi tutti favoriscono que' soli che hanno tai
costumi."</p>
</div2>
<div2 type="capitolo">
<head>XXII</head>
<p>Rispose allor messer Federico: "Non voglio già comportar, messer
Vincenzio, che voi questa nota diate ai signori de' nostri tempi; perché
pur ancor molti sono che amano la modestia, la quale io non dico però che sola
basti per far l'uom grato; dico ben, che quando è congiunta con un gran
valore, onora assai chi la possede; e se ella di se stessa tace, l'opere
laudevoli parlano largamente, e son molto più maravigliose che se fossero
compagnate dalla prosunzione e temerità. Non voglio già negar che non si
trovino molti Spagnoli prosuntuosi; dico ben che quelli che sono assai
estimati, per il più sono modestissimi. Ritrovansi poi ancor alcun'altri
tanto freddi che fuggono il consorzio degli omini troppo fuor di modo, e
passano un certo grado di mediocrità, tal che si fanno estimare o troppo timidi
o troppo superbi; e questi per niente non laudo, né voglio che la modestia sia
tanto asciutta ed àrrida, ché diventi rusticità. Ma sia il cortegiano, quando
gli vien in proposito, facundo e nei discorsi de' stati prudente e savio,
ed abbia tanto giudicio, che sappia accommodarsi ai costumi delle nazioni ove
si ritrova; poi nelle cose più basse sia piacevole e cagioni ben d'ogni
cosa; ma sopra tutto tenda sempre al bene: non invidioso, non maldicente; né
mai s'induca a cercar grazia o favor per via viciosa, né per mezzo di mala
sorte." Disse allora il Calmeta: "Io v'assicuro che tutte
l'altre vie son molto più dubbiose e più lunghe, che non è questa che voi
biasimate; perché oggidì, per replicarlo un'altra volta, i signori non
amano se non que' che son volti a tal camino." "Non dite
così," rispose allor messer Federico, "perché questo sarebbe troppo
chiaro argumento che i signori de' nostri tempi fossero tutti viciosi e
mali; il che non è, perché pur se ne trovano alcuni di boni. Ma se 'l
nostro cortegiano per sorte sua si troverà essere a servicio d'un che sia
vicioso e maligno, sùbito che lo conosca, se ne levi, per non provar quello
estremo affanno che senton tutti i boni che serveno ai mali."
"Bisogna pregar Dio," rispose il Calmeta, "che ce gli dia
boni, perché quando s'hanno è forza patirgli tali, quali sono; perché
infiniti rispetti astringono chi è gentilomo, poi che ha cominciato a servire
ad un patrone, a non lasciarlo; ma la disgrazia consiste nel principio; e sono
i cortegiani in questo caso alla condizion di que' mal avventurati
uccelli, che nascono in trista valle." "A me pare," disse
messer Federico, "che 'l debito debba valer più che tutti i
rispetti; e purché un gentilomo non lassi il patrone quando fosse in su la
guerra o in qualche avversità, di sorte che si potesse credere che ciò facesse
per secondar la fortuna, o per parergli che gli mancasse quel mezzo del qual
potesse trarre utilità, da ogni altro tempo credo che possa con ragion e debba
levarsi da quella servitù, che tra i boni sia per dargli vergogna; perché ognun
presume che chi serve ai boni sia bono e chi serve ai mali sia malo."</p>
</div2>
<div2 type="capitolo">
<head>XXIII</head>
<p>"Vorrei," disse allor il signor Ludovico Pio, "che voi mi
chiariste un dubbio ch'io ho nella mente; il qual è, se un gentilomo,
mentre che serve ad un principe, è obligato ad ubidirgli in tutte le cose che
gli commanda, ancor che fossero disoneste e vituperose." "In cose
disoneste non siamo noi obligati ad ubedire a persona alcuna," respose
messer Federico. "E come," replicò il signor Ludovico,
"s'io sarò al servizio d'un principe il qual mi tratti bene, e
si confidi ch'io debba far per lui ciò che far si po, commandandomi
ch'io vada ad ammazzare un omo, o far qualsivoglia altra cosa, debbo io
rifutar di farla?" "Voi dovete," rispose messer Federico,
"ubidire al signor vostro in tutte le cose che a lui sono utili ed
onorevoli, non in quelle che gli sono di danno e di vergogna; però se esso vi
comandasse che faceste un tradimento, non solamente non sete obligato a farlo,
ma sete obligato a non farlo, e per voi stesso, e per non esser ministro della
vergogna del signor vostro. Vero è che molte cose paiono al primo aspetto bone,
che sono male, e molte paiono male, e pur son bone. Però è licito talor per
servicio de' suoi signori ammazzare non un omo, ma diece milia, e far
molt'altre cose, le quali, a chi non le considerasse come si dee,
pareriano male, e pur non sono." Rispose allor il signor Gaspar
Pallavicino: "Deh, per vostra fé, ragionate un poco sopra questo, ed
insegnateci come si possan discerner le cose veramente bone dalle
apparenti." "Perdonatemi," disse messer Federico; "io
non voglio entrar qua, ché troppo ci saria che dire, ma il tutto si rimetta
alla discrezion vostra."</p>
</div2>
<div2 type="capitolo">
<head>XXIV</head>
<p>"Chiaritemi almen un altro dubbio," replicò il signor Gasparo.
"E che dubbio?" disse messer Federico. "Questo,"
rispose il signor Gasparo: "Vorrei sapere, essendomi imposto da un mio
signor terminatamente quello ch'io abbia a fare in una impresa o negocio
di qualsivoglia sorte, s'io, ritrovandomi in fatto, e parendomi con
l'operare più o meno o altrimenti di quello che m'è stato imposto,
poter fare succedere la cosa più prosperamente o con più utilità di chi
m'ha dato tal carico, debbo io governarmi secondo quella prima norma senza
passar i termini del comandamento, o pur far quello che a me pare esser
meglio?" Rispose allora messer Federico: "Io, circa questo, vi
darei la sentenzia con lo esempio di Manlio Torquato, che in tal caso per
troppo pietà uccise il figliolo, se lo estimasse degno di molta laude, che in
vero non l'estimo; benché ancor non oso biasmarlo, contra la opinion di
tanti seculi: perché senza dubbio è assai pericolosa cosa desviare dai
comandamenti de' suoi maggiori, confidandosi più del giudicio di se stessi
che di quegli ai quali ragionevolmente s'ha da ubedire; perché se per
sorte il pensier vien fallito e la cosa succeda male, incorre l'omo
nell'error della disubidienza e ruina quello che ha da far senza via
alcuna di escusazione o speranza di perdono; se ancor la cosa vien secondo il
desiderio, bisogna laudarne la ventura e contentarsene. Pur con tal modo
s'introduce una usanza d'estimar poco i comandamenti de'
superiori; e per esempio di quello a cui sarà successo bene, il quale forse
sarà prudente ed arà discorso con ragione ed ancor sarà stato aiutato dalla
fortuna, vorranno poi mille altri ignoranti e leggeri pigliar sicurtà nelle
cose importantissime di far a lor modo, e per mostrar d'esser savi ed aver
autorità desviar dai comandamenti de' signori: il che è malissima cosa, e
spesso causa d'infiniti errori. Ma io estimo che in tal caso debba quello
a cui tocca considerar maturamente, e quasi porre in bilancia il bene e la
commodità che gli è per venire del fare contra il commandamento ponendo che
'l disegno suo gli succeda secondo la speranza; dall'altra banda,
contrapesare il male e la incommodità che gliene nasce, se per sorte,
contrafacendo al commandamento, la cosa gli vien mal fatta; e conoscendo che
'l danno possa esser maggiore e di più importanzia succedendo il male, che
la utilità succedendo il bene, dee astenersene e servar a puntino quello che
imposto gli è; e per contrario, se la utilità è per esser di più importanzia
succedendo il bene, che 'l danno succedendo il male, credo che possa
ragionevolmente mettersi a far quello che più la ragione e 'l giudicio suo
gli detta, e lasciar un poco da canto quella propria forma del commandamento;
per fare come i boni mercatanti, li quali per guadagnare l'assai,
avventurano il poco, ma non l'assai per guadagnar il poco. Laudo ben che
sopra tutto abbia rispetto alla natura di quel signore a cui serve e secondo
quella si governi; perché se fosse così austera, come di molti che se ne
trovano, io non lo consigliarei mai, se amico mio fosse, che mutasse in parte
alcuna l'ordine datogli: acciò che non gl'intravenisse quel che si
scrive esser intervenuto ad un maestro ingegnero d'Ateniesi, al quale,
essendo Publio Crasso Muziano in Asia e volendo combattere una terra, mandò a
dimandare un de' dui alberi da nave che esso in Atene avea veduto, per far
uno ariete da battere il muro, e disse voler il maggiore. L'ingegnero,
come quello che era intendentissimo, conobbe quel maggiore esser poco a
proposito per tal effetto; e per esser il minore più facile a portare ed ancor
più conveniente a far quella machina, mandollo a Muziano. Esso, intendendo come
la cosa era ita, fecesi venir quel povero ingegnero e domandatogli perché non
l'avea ubidito, non volendo ammettere ragione alcuna che gli dicesse, lo
fece spogliar nudo e battere e frustare con verghe tanto che si morì,
parendogli che in loco d'ubidirlo avesse voluto consigliarlo; sì che con
questi così severi omini bisogna usar molto rispetto.</p>
</div2>
<div2 type="capitolo">
<head>XXV</head>
<p>Ma lasciamo da canto omai questa pratica de' signori e vengasi alla
conversazione coi pari o poco diseguali; ché ancor a questa bisogna attendere
per esser universalmente più frequentata e trovarsi l'omo più spesso in
questa, che in quella de' signori. Benché son alcuni sciocchi, che se
fossero in compagnia del maggior amico che abbiano al mondo, incontrandosi con
un meglio vestito, sùbito a quel si attaccano; se poi gli ne occorre un altro
meglio, fanno pur il medesimo. E quando poi il principe passa per le piazze,
chiese, o altri lochi publici, a forza di cubiti si fanno far strada a tutti,
tanto che se gli metteno al costato; e se ben non hanno che dirgli, pur lor
voglion parlare e tengono lunga la diceria, e rideno, e batteno le mani e
'l capo, per mostrar ben aver facende di importanzia, acciò che 'l
populo gli vegga in favore. Ma poiché questi tali non si degnano di parlare se
non coi signori, io non voglio che noi degnamo parlar d'essi."</p>
</div2>
<div2 type="capitolo">
<head>XXVI</head>
<p>Allora il Magnifico Iuliano, "Vorrei," disse, "messer
Federico, poiché avete fatto menzion di questi che s'accompagnano così
voluntieri coi ben vestiti, che ci mostraste di qual manera si debba vestire il
cortegiano e che abito più se gli convenga, e circa tutto l'ornamento del
corpo in che modo debba governarsi; perché in questo veggiamo infinite varietà;
e chi si veste alla franzese, chi alla spagnola, chi vol parer tedesco; né ci
mancano ancor di quelli che si vestono alla foggia de' Turchi; chi porta
la barba, chi no. Saria adunque ben fatto saper in questa confusione eleggere
il meglio." Disse messer Federico: "Io in vero non saprei dar
regula determinata circa il vestire, se non che l'uom s'accommodasse
alla consuetudine dei più; e poiché, come voi dite, questa consuetudine è tanto
varia e che gli Italiani tanto son vaghi d'abbigliarsi alle altrui fogge,
credo che ad ognuno sia licito vestirsi a modo suo. Ma io non so per qual fato
intervenga che la Italia non abbia, come soleva avere, abito che sia conosciuto
per italiano; ché, benché lo aver posto in usanza questi novi faccia parer
quelli primi goffissimi, pur quelli forse erano segno di libertà, come questi
son stati augurio di servitù; il quale ormai parmi assai chiaramente adempiuto.
E come si scrive che, avendo Dario l'anno prima che combattesse con
Alessandro fatto acconciar la spada che egli portava a canto, la quale era
persiana, alla foggia di Macedonia, fu interpretato dagli indovini che questo
significava, che coloro, nella foggia de' quali Dario avea tramutato la
forma della spada persiana, verriano a dominar la Persia; così l'aver noi
mutato gli abiti italiani nei stranieri parmi che significasse, tutti quelli,
negli abiti de' quali i nostri erano traformati, dever venire a
subiugarci; il che è stato troppo più che vero, ché ormai non resta nazione che
di noi non abbia fatto preda, tanto che poco più resta che predare e pur ancor
di predar non si resta.</p>
</div2>
<div2 type="capitolo">
<head>XXVII</head>
<p>Ma non voglio che noi entriamo in ragionamenti di fastidio; però ben sarà
dir degli abiti del nostro cortegiano; i quali io estimo che, pur che non siano
fuor della consuetudine, né contrari alla professione, possano per lo resto
tutti star bene, pur che satisfacciano a chi gli porta. Vero è ch'io per
me amerei che non fossero estremi in alcuna parte, come talor sol essere il
franzese in troppo grandezza e 'l tedesco in troppo piccolezza, ma come
sono e l'uno e l'altro corretti e ridutti in meglior forma dagli
Italiani. Piacemi ancor sempre che tendano un poco più al grave e riposato, che
al vano; però parmi che maggior grazia abbia nei vestimenti il color nero, che
alcun altro; e se pur non è nero, che almen tenda al scuro; e questo intendo
del vestir ordinario, perché non è dubbio che sopra l'arme più si
convengan colori aperti ed allegri, ed ancor gli abiti festivi, trinzati,
pomposi e superbi. Medesimamente nei spettaculi publici di feste, di giochi, di
mascare e di tai cose; perché così divisati portan seco una certa vivezza ed
alacrità, che in vero ben s'accompagna con l'arme e giochi; ma nel
resto vorrei che mostrassino quel riposo che molto serva la nazion spagnola,
perché le cose estrinseche spesso fan testimonio delle intrinseche."
Allor disse messer Cesare Gonzaga: "Questo a me daria poca noia perché,
se un gentilom nelle altre cose vale, il vestire non gli accresce né scema mai
riputazione." Rispose messer Federico: "Voi dite il vero. Pur qual
è di noi che, vedendo passeggiar un gentilomo con una robba addosso quartata di
diversi colori, o vero con tante stringhette e fettuzze annodate e fregi
traversati, non lo tenesse per pazzo o per buffone?" "Né pazzo, né
buffone," disse messer Pietro Bembo, "sarebbe costui tenuto da chi
fosse qualche tempo vivuto nella Lombardia perché così vanno tutti."
"Adunque," rispose la signora Duchessa ridendo, "se così
vanno tutti, opporre non se gli dee per vizio, essendo a loro questo abito
tanto conveniente e proprio quanto ai Veneziani il portar le maniche a cómeo ed
ai Fiorentini il capuzzo." "Non parlo io," disse messer
Federico, "più della Lombardia che degli altri lochi, perché d'ogni
nazion se ne trovano e di sciocchi e d'avveduti. Ma per dir ciò che mi par
d'importanzia nel vestire, voglio che 'l nostro cortegiano in tutto
l'abito sia pulito e delicato ed abbia una certa conformità di modesta
attillatura, ma non però di manera feminile o vana, né più in una cosa che
nell'altra, come molti ne vedemo, che pongon tanto studio nella
capigliara, che si scordano il resto; altri fan professione de denti, altri di
barba, altri di borzachini, altri di berrette, altri di cuffie; e così
intervien che quelle poche cose più culte paiono lor prestate, e tutte
l'altre che sono sciocchissime si conoscono per le loro. E questo tal
costume voglio che fugga il nostro cortegiano, per mio consiglio; aggiungendovi
ancor che debba fra se stesso deliberar ciò che vol parere e di quella sorte
che desidera esser estimato, della medesima vestirsi, e far che gli abiti lo
aiutino ad esser tenuto per tale ancor da quelli che non l'odono parlare,
né veggono far operazione alcuna."</p>
</div2>
<div2 type="capitolo">
<head>XXVIII</head>
<p>"A me non pare," disse allor el signor Gaspar Pallavicino,
"che si convenga, né ancor che s'usi tra persone di valore giudicar
la condicion degli omini agli abiti, e non alle parole ed alle opere, perché
molti s'ingannariano; né senza causa dicesi quel proverbio che
l'abito non fa 'l monaco." "Non dico io," rispose
messer Federico, "che per questo solo s'abbiano a far i giudici
resoluti delle condizion degli omini, né che più non si conoscano per le parole
e per l'opere che per gli abiti; dico ben che ancor l'abito non è
piccolo argomento della fantasia di chi lo porta, avvenga che talor possa esser
falso; e non solamente questo, ma tutti i modi e costumi, oltre all'opere
e parole, sono giudicio delle qualità di colui in cui si veggono."
"E che cose trovate voi," rispose il signor Gasparo, "sopra
le quali noi possiam far giudicio, che non siano né parole né opere?"
Disse allor messer Federico: "Voi sete troppo sottile loico. Ma per dirvi
come io intendo, si trovano alcune operazioni che poi che son fatte restano
ancora, come l'edificare, scrivere ed altre simili; altre non restano,
come quelle di che io voglio ora intendere: però non chiamo in questo proposito
che 'l passeggiare, ridere, guardare e tai cose, siano operazioni; e pur
tutto questo di fuori dà notizia spesso di quel dentro. Ditemi, non faceste voi
giudicio che fosse un vano e legger omo quello amico nostro, del quale
ragionammo pur questa mattina, sùbito che lo vedeste passeggiar con quel torzer
di capo, dimenandosi tutto, ed invitando con aspetto benigno la brigata a
cavarsegli la berretta? Così ancora quando vedete uno che guarda troppo intento
con gli occhi stupidi a foggia d'insensato, o che rida così scioccamente
come que' mutoli gozzuti delle montagne di Bergamo, avvenga che non parli
o faccia altro, non lo tenete voi per un gran babuasso? Vedete adunque che
questi modi e costumi, che io non intendo per ora che siano operazioni, fanno
in gran parte che gli omini siano conosciuti.</p>
</div2>
<div2 type="capitolo">
<head>XXIX</head>
<p>Ma un'altra cosa parmi che dia e lievi molto la riputazione, e questa è
la elezion degli amici coi quali si ha da tenere intrinseca pratica; perché
indubitatamente la ragion vol che di quelli che sono con stretta amicitia ed
indissolubil compagnia congiunti, siano ancor le voluntà, gli animi, i giudici
e gli ingegni conformi. Così, chi conversa con ignoranti o mali è tenuto per
ignorante o malo; e per contrario chi conversa con boni e savi e discreti è
tenuto per tale; ché da natura par che ogni cosa volentieri si congiunga col
suo simile. Però gran riguardo credo che si convenga aver nel cominciar queste
amicizie, perché di dui stretti amici chi conosce l'uno, sùbito imagina
l'altro esser della medesima condizione." Rispose allor messer
Pietro Bembo: "Del restringersi in amicizia così unanime, come voi dite,
parmi veramente che si debba aver assai riguardo, non solamente per
l'acquistar o perdere la riputazione, ma perché oggidì pochissimi veri
amici si trovano, né credo che più siano al mondo quei Piladi ed Oresti, Tesei
e Piritoi, né Scipioni e Lelii; anzi non so per qual destin interviene ogni dì
che dui amici, i quali saranno vivuti in cordialissimo amore molt'anni,
pur al fine l'un l'altro in qualche modo s'ingannano, o per
malignità, o per invidia, o per leggerezza, o per qualche altra mala causa; e
ciascun dà la colpa al compagno di quello, che forse l'uno e l'altro
la merita. Però essendo a me intervenuto più d'una volta l'esser
ingannato da chi più amava e da chi sopra ogni altra persona aveva confidenzia
d'esser amato, ho pensato talor da me a me che sia ben non fidarsi mai di
persona del mondo, né darsi così in preda ad amico, per caro ed amato che sia,
che senza riserva l'omo gli comunichi tutti i suoi pensieri come farebbe a
se stesso; perché negli animi nostri sono tante latebre e tanti recessi, che
impossibil è che prudenzia umana possa conoscer quelle simulazioni, che dentro
nascose vi sono. Credo adunque che ben sia amare e servire l'un più che
l'altro, secondo i meriti e 'l valore; ma non però assicurarsi tanto
con questa dolce esca d'amicizia, che poi tardi se n'abbiamo a
pentire."</p>
</div2>
<div2 type="capitolo">
<head>XXX</head>
<p>Allor messer Federico, "Veramente," disse, "molto maggior
saria la perdita che 'l guadagno, se del consorzio umano si levasse quel
supremo grado d'amicizia che, secondo me, ci dà quanto di bene ha in sé la
vita nostra; e però io per alcun modo non voglio consentirvi che ragionevol
sia, anzi mi daria il core di concludervi, e con ragioni evidentissime, che
senza questa perfetta amicizia gli omini sariano molto più infelici che tutti
gli altri animali; e se alcuni guastano, come profani, questo santo nome
d'amicizia, non è però da estirparla così degli animi nostri e per colpa
dei mali privar i boni di tanta felicità. Ed io per me estimo che qui tra noi
sia più di un par di amici, l'amor de' quali sia indissolubile e
senza inganno alcuno, e per durar fin alla morte con le voglie conformi, non
meno che se fossero quegli antichi che voi dianzi avete nominati; e così
interviene quando, oltre alla inclinazion che nasce dalle stelle, l'omo
s'elegge amico a sé simile di costumi; e 'l tutto intendo che sia tra
boni e virtuosi, perché l'amicizia de' mali non è amicizia. Laudo ben
che questo nodo così stretto non comprenda o leghi più che dui, ché altramente
forse saria pericoloso; perché, come sapete, più difficilmente s'accordano
tre instromenti di musica insieme, che dui. Vorrei adunque che 'l nostro
cortegiano avesse un precipuo e cordial amico, se possibil fosse, di quella
sorte che detto avemo; poi, secondo 'l valore e meriti, amasse, onorasse
ed osservasse tutti gli altri, e sempre procurasse d'intertenersi più con
gli estimati e nobili e conosciuti per boni, che con gli ignobili e di poco
pregio; di manera che esso ancor da loro fosse amato ed onorato; e questo gli
verrà fatto se sarà cortese, umano, liberale, affabile e dolce in compagnia,
officioso e diligente nel servire e nell'aver cura dell'utile ed onor
degli amici così assenti come presenti, supportando i lor diffetti naturali e
supportabili, senza rompersi con essi per piccol causa, e correggendo in se
stesso quelli che amorevolmente gli saranno ricordati; non si anteponendo mai
agli altri con cercar i primi e i più onorati lochi, né con fare come alcuni
che par che sprezzino il mondo e vogliano con una certa austerità molesta dar
legge ad ognuno; ed oltre allo essere contenziosi in ogni minima cosa e fuor di
tempo, riprender ciò che essi non fanno e sempre cercar causa di lamentarsi
degli amici; il che è cosa odiosissima."</p>
</div2>
<div2 type="capitolo">
<head>XXXI</head>
<p>Quivi essendosi fermato di parlare messer Federico, "Vorrei,"
disse il signor Gasparo Pallavicino, "che voi ragionaste un poco più
minutamente di questo conversar con gli amici che non fate; ché in vero vi
tenete molto al generale e quasi ci mostrate le cose per transito."
"Come per transito?" rispose messer Federico. "Vorreste voi
forse che io vi dicessi ancor le parole proprie che si avessero ad usare? non
vi par adunque che abbiamo ragionato a bastanza di questo?" "A
bastanza parmi," rispose el signor Gasparo. "Pur desidero io
d'intendere qualche particularità ancor della foggia
dell'intertenersi con omini e con donne; la qual cosa a me par di molta
importanzia, considerato che 'l più del tempo in ciò si dispensa nelle
corti; e se questa fosse sempre uniforme, presto verria a fastidio."
"A me pare," rispose messer Federico, "che noi abbiam dato al
cortegiano cognizion di tante cose, che molto ben po variar la conversazione ed
accommodarsi alle qualità delle persone con le quai ha da conversare,
presuponendo che egli sia di bon giudicio e con quello si governi, e secondo i
tempi talor intenda nelle cose gravi, talor nelle feste e giochi."
"E che giochi?" disse il signor Gasparo. Rispose allor messer
Federico ridendo: "Dimandiamone consiglio a fra Serafino, che ogni dì ne
trova de' novi." "Senza motteggiare," replicò il signor
Gasparo, "parvi che sia vicio nel cortegiano il giocare alle carte ed ai
dadi?" "A me no," disse messer Federico, "eccetto a cui
nol facesse troppo assiduamente e per quello lasciasse l'altre cose di
maggior importanzia, o veramente non per altro che per vincer denari, ed
ingannasse il compagno e perdendo mostrasse dolore e dispiacere tanto grande,
che fosse argomento d'avarizia." Rispose il signor Gasparo: "E
che dite del gioco de' scacchi?" "Quello certo è gentile
intertenimento ed ingenioso," disse messer Federico, "ma parmi che
un sol diffetto vi si trovi; e questo è che se po saperne troppo, di modo che a
cui vol esser eccellente nel gioco de' scacchi credo bisogni consumarvi
molto tempo e mettervi tanto studio, quanto se volesse imparar qualche nobil
scienzia, o far qualsivoglia altra cosa ben d'importanzia; e pur in ultimo
con tanta fatica non sa altro che un gioco; però in questo penso che intervenga
una cosa rarissima, cioè che la mediocrità sia più laudevole che la
eccellenzia." Rispose il signor Gasparo: "Molti Spagnoli trovansi
eccellenti in questo ed in molti altri giochi, i quali però non vi mettono
molto studio, né ancor lascian di far l'altre cose." "Credete,
rispose messer Federico, "che gran studio vi mettano, benché
dissimulatamente. Ma quegli altri giochi che voi dite, oltre agli scacchi,
forse sono come molti ch'io ne ho veduti fare pur di poco momento, i quali
non serveno se non a far maravigliare il vulgo; però a me non pare che meritino
altra laude né altro premio, che quello che diede Alessandro Magno a colui che,
stando assai lontano, così ben infilzava i ceci in un ago.</p>
</div2>
<div2 type="capitolo">
<head>XXXII</head>
<p>Ma perché par che la fortuna, come in molte altre cose, così ancor abbia
grandissima forza nelle opinioni degli omini, vedesi talor che un gentilomo,
per ben condizionato che egli sia e dotato di molte grazie, sarà poco grato ad
un signore e, come se dice, non gli arà sangue, e questo senza causa alcuna che
si possa comprendere; però giungendo alla presenzia di quello e non essendo
dagli altri per prima conosciuto, benché sia arguto e pronto nelle risposte e
si mostri bene nei gesti, nelle manere, nelle parole ed in ciò che si conviene,
quel signore poco mostrarà d'estimarlo, anzi più presto gli farà qualche
scorno; e da questo nascerà che gli altri sùbito s'accommodaranno alla
voluntà del signore e ad ognun parerà che quel tale non vaglia, né sarà persona
che l'apprezzi o stimi, o rida de' suoi detti piacevoli, o ne tenga
conto alcuno; anzi cominciaranno tutti a burlarlo e dargli la caccia; né a quel
meschino basteran bene risposte, né pigliar le cose come dette per gioco ché
insino a' paggi si gli metteranno attorno, di sorta che, se fosse il più
valoroso uomo del mondo, sarà forza che resti impedito e burlato. E per
contrario se 'l principe se mostrarà inclinato ad un ignorantissimo, che
non sappia né dir né fare, saranno spesso i costumi e i modi di quello, per
sciocchi ed inetti che siano, laudati con le esclamazioni e stupore da ognuno,
e parerà che tutta la corte lo ammiri ed osservi, e ch'ognun rida de'
suoi motti e di certe arguzie contadinesche e fredde, che più presto devrian
mover vomito che riso: tanto son fermi ed ostinati gli omini nelle opinioni che
nascono da' favori e disfavori de' signori. Però voglio che 'l
nostro cortegiano, il meglio che po, oltre al valore s'aiuti ancora con
ingegno ed arte e sempre che ha d'andare in loco dove sia novo e non
conosciuto, procuri che prima vi vada la bona opinion di sé che la persona, e
faccia che ivi s'intenda che esso in altri lochi, appresso altri signori,
donne e cavalieri, sia ben estimato; perché quella fama che par che nasca da
molti giudici genera una certa ferma credenza di valore, che poi, trovando gli
animi così disposti e preparati, facilmente con l'opere si mantiene ed
accresce; oltra che si fugge quel fastidio ch'io sento, quando mi viene
domandato chi sono e quale è il nome mio."</p>
</div2>
<div2 type="capitolo">
<head>XXXIII</head>
<p>"Io non so come questo giovi," rispose messer Bernardo Bibiena;
"perché a me più volte è intervenuto e, credo, a molt'altri, che
avendomi formato nell'animo, per detto di persone di giudicio, una cosa
esser di molta eccellenzia prima che veduta l'abbia, vedendola poi, assai
mi è mancata e di gran lunga restato son ingannato di quello ch'io
estimava; e ciò d'altro non è proceduto che dall'aver troppo creduto
alla fama ed aver fatto nell'animo mio un tanto gran concetto, che,
misurandolo poi col vero, l'effetto, avvenga che sia stato grande ed
eccellente, alla comparazion di quello che imaginato aveva, m'è parso
piccolissimo. Così dubito ancor che possa intervenir del cortegiano. Però non
so come sia bene dar queste aspettazioni e mandar innanzi quella fama; perché
gli animi nostri spesso formano cose alle quali impossibil è poi corrispondere,
e così più se ne perde che non si guadagna." Quivi disse messer Federico:
"Le cose che a voi ed a molt'altri riescono minori assai che la
fama, son per il più di sorte, che l'occhio al primo aspetto le po
giudicare; come se voi non sarete mai stato a Napoli o a Roma, sentendone
ragionar tanto imaginarete più assai di quello che forse poi alla vista vi
riuscirà; ma delle condizioni degli omini non intervien così, perché quello che
si vede di fuori è il meno. Però se 'l primo giorno, sentendo ragionare un
gentilomo, non comprenderete che in lui sia quel valore che avevate prima
imaginato, non così presto vi spogliarete della bona opinione come in quelle
cose delle quali l'occhio sùbito è giudice, ma aspettarete di dì in dì
scoprir qualche altra nascosta virtù tenendo pur ferma sempre quella
impressione che v'è nata dalle parole di tanti; ed essendo poi questo
(come io presupongo che sia il nostro cortegiano) così ben qualificato, a
ogn'ora meglio vi confermarà a credere a quella fama, perché con
l'opere ve ne darà causa, e voi sempre estimarete qualche cosa più di
quello che vedrete.</p>
</div2>
<div2 type="capitolo">
<head>XXXIV</head>
<p>E certo non si po negar che queste prime impressioni non abbiano grandissima
forza e che molta cura aver non vi si debba; ed acciò che comprendiate quanto
importino, dicovi che io ho a' miei dì conosciuto un gentilomo, il quale,
avvenga che fosse di assai gentil aspetto e di modesti costumi ed ancor valesse
nell'arme, non era però in alcuna di queste condizioni tanto eccellente,
che non se gli trovassino molti pari ed ancor superiori. Pur, come la sorte sua
volse, intervenne che una donna si voltò ad amarlo ferventissimamente; e
crescendo ogni dì questo amore per la dimostrazion di correspondenzia che
faceva il giovane, e non vi essendo modo alcun da potersi parlare insieme,
spinta la donna da troppo passione, scoperse il suo desiderio ad un'altra
donna, per mezzo della quale sperava qualche commodità. Questa né di nobiltà né
di bellezza non era punto inferior alla prima; onde intervenne che sentendo
ragionare così affettuosamente di questo giovane, il qual essa mai non aveva
veduto, e conoscendo che quella donna, la quale ella sapeva ch'era
discretissima e d'ottimo giudicio, l'amava estremamente, sùbito
imaginò che costui fosse il più bello e 'l più savio e 'l più
discreto ed in somma il più degno omo da esser amato, che al mondo si trovasse;
e così, senza vederlo, tanto fieramente se ne innamorò, che non per
l'amica sua ma per se stessa cominciò a far ogni opera per acquistarlo e
farlo a sé corrispondente in amore; il che con poca fatica le venne fatto,
perché in vero era donna più presto da esser pregata, che da pregare altrui. Or
udite bel caso. Non molto tempo appresso occorse che una lettera, la qual
scrivea questa ultima donna allo amante, pervenne in mano d'un'altra
pur nobilissima e di costumi e di bellezza rarissima, la quale essendo, come è
il più delle donne, curiosa e cupida di saper secreti, e massimamente
d'altre donne, aperse questa lettera, e legendola comprese ch'era
scritta con estremo affetto d'amore; e le parole dolci e piene di foco che
ella lesse, prima la mossero a compassion di quella donna, perché molto ben
sapea da chi veniva la lettera ed a cui andava; poi tanta forza ebbero, che
rivolgendole nell'animo e considerando di che sorte doveva esser colui che
avea potuto indur quella donna a tanto amore, sùbito essa ancor se ne innamorò;
e fece quella lettera forse maggior effetto, che non averia fatto se dal
giovane a lei fosse stata mandata. E come talor interviene che 'l veneno
in qualche vivanda preparato per un signore ammazza il primo che 'l gusta,
così questa meschina, per esser troppo ingorda, bevvé quel veneno amoroso che
per altrui era preparato. Che vi debbo io dire? la cosa fu assai palese ed andò
di modo, che molte donne oltre a queste, parte per far dispetto all'altre,
parte per far come l'altre, posero ogni industria e studio per goder
dell'amore di costui e ne fecero per un tempo alla grappa, come i
fanciulli delle cerase; e tutto procedette dalla prima opinione che prese
quella donna, vedendolo tanto amato da un'altra."</p>
</div2>
<div2 type="capitolo">
<head>XXXV</head>
<p>Or quivi ridendo rispose il signor Gasparo Pallavicino: "Voi per
confirmare il parer vostro con ragione m'allegate opere di donne, le quali
per lo più son fuori d'ogni ragione; e se voi voleste dir ogni cosa,
questo così favorito da tante donne dovea essere un nescio e da poco omo in
effetto; perché usanza loro è sempre attaccarsi ai peggiori e, come le pecore,
far quello che veggon fare alla prima, o bene o male che si sia; oltra che son
tanto invidiose tra sé, che se costui fosse stato un monstro, pur averian
voluto rubarsilo l'una all'altra." Quivi molti cominciorono, e
quasi tutti, a voler contradire al signor Gasparo; ma la signora Duchessa
impose silenzio a tutti; poi, pur ridendo, disse: "Se 'l mal che voi
dite delle donne non fosse tanto alieno dalla verità, che nel dirlo più tosto
desse carico e vergogna a chi lo dice che ad esse, io lassarei che vi fosse
risposto; ma non voglio che col contradirvi con tante ragioni come si poria,
siate rimosso da questo mal costume, acciò che del peccato vostro abbiate
gravissima pena; la qual sarà la mala opinion che di voi pigliaran tutti
quelli, che di tal modo vi sentiranno ragionare." Allor messer Federico,
"Non dite, signor Gasparo," rispose, "che le donne siano così
fuor di ragione, se ben talor si moveno ad amar più per l'altrui giudicio
che per lo loro; perché i signori e molti savi omini spesso fanno il medesimo;
e se licito è dir il vero, voi stesso e noi altri tutti molte volte, ed ora
ancor, credemo più alla altrui opinione che alla nostra propria. E che sia
'l vero, non è ancor molto tempo, che essendo appresentati qui alcuni
versi sotto 'l nome del Sanazaro, a tutti parvero molto eccellenti e
furono laudati con le maraviglie ed esclamazioni; poi, sapendosi per certo che
erano d'un altro, persero sùbito la reputazione e parvero men che
mediocri. E cantandosi pur in presenzia della signora Duchessa un mottetto, non
piacque mai né fu estimato per bono, fin che non si seppe che quella era
composizion di Josquin de Pris. Ma che più chiaro segno volete voi della forza
della opinione? Non vi ricordate che, bevendo voi stesso d'un medesimo
vino, dicevate talor che era perfettissimo, talor insipidissimo? e questo
perché a voi era persuaso che eran dui vini, l'un di Rivera di Genoa e
l'altro di questo paese; e poi ancor che fu scoperto l'errore, per
modo alcuno non volevate crederlo, tanto fermamente era confermata
nell'animo vostro questa falsa opinione, la qual però dalle altrui parole
nasceva.</p>
</div2>
<div2 type="capitolo">
<head>XXXVI</head>
<p>Deve adunque il cortegiano por molta cura nei princìpi di dar bona
impression di sé e considerar come dannosa e mortal cosa sia lo incorrer nel
contrario; ed a tal pericolo stanno più che gli altri quei che voglion far
profession d'esser molto piacevoli, ed aversi con queste sue piacevolezze
acquistato una certa libertà, per la qual loro convenga e sia licito e fare e
dire ciò che loro occorre così senza pensarvi. Però spesso questi tali entrano
in certe cose, delle quai non sapendo uscire, voglion poi aiutarsi col far
ridere; e quello ancor fanno così disgraziatamente che non riesce, tanto che
inducono in grandissimo fastidio chi gli vede ed ode, ed essi restano
freddissimi. Alcuna volta, pensando per quello esser arguti e faceti, in
presenzia d'onorate donne e spesso a quelle medesime, si mettono a dir
sporchissime e disoneste parole; e quanto più le veggono arrossire tanto più si
tengon bon cortegiani, e tuttavia ridono e godono tra sé di così bella virtù,
come lor pare avere. Ma per niuna altra causa fanno tante pecoragini, che per
esser estimati bon compagni; questo è quel nome solo che lor pare degno di
laude e del quale più che di niun altro essi si vantano; e per acquistarlo si
dicon le più scorrette e vituperose villanie del mondo. Spesso s'urtano
giù per le scale, si dan de' legni e de' mattoni l'un
l'altro nelle reni, mettonsi pugni di polvere negli occhi, fannosi ruinare
i cavalli addosso ne' fossi o giù di qualche poggio; a tavola poi,
minestre, sapori, gelatine, tutte si danno nel volto, e poi ridono; e chi di
queste cose sa far più, quello per meglior cortegiano e più galante da se
stesso s'apprezza e pargli aver guadagnato gran gloria; e se talor
invitano a cotai sue piacevolezze un gentilomo, e che egli non voglia usar
questi scherzi selvatichi, sùbito dicono ch'egli si tien troppo savio e
gran maestro e che non è ben compagno. Ma io vi vo' dir peggio. Sono
alcuni che contrastano e mettono il prezio a chi può mangiare e bere più
stomacose e fetide cose; e trovanle tanto aborrenti dai sensi umani, che
impossibil è ricordarle senza grandissimo fastidio."</p>
</div2>
<div2 type="capitolo">
<head>XXXVII</head>
<p>"E che cose possono esser queste?" disse il signor Ludovico Pio.
Rispose messer Federico: "Fatevele dire al marchese Febus, che spesso
l'ha vedute in Francia, e forse gli è intravenuto." Rispose il
marchese Febus: "Io non ho veduto far cosa in Francia di queste, che non
si faccia ancor in Italia, ma ben ciò che hanno di bon gli Italiani, nei
vestimenti, nel festeggiare, banchettare, armeggiare ed in ogni altra cosa che
a cortegian si convenga, tutto l'hanno dai Franzesi." "Non
dico io," rispose messer Federico, "che ancor tra' Franzesi
non si trovino de' gentilissimi e modesti cavalieri; ed io per me
n'ho conosciuti molti veramente degni d'ogni laude; ma pur alcuni se
ne trovan poco riguardati; e, parlando generalmente, a me par che con gli
Italiani più si confaccian nei costumi i Spagnoli che i Franzesi, perché quella
gravità riposata peculiar dei Spagnoli mi par molto più conveniente a noi altri
che la pronta vivacità, la qual nella nazion franzese quasi in ogni movimento
si conosce; il che in essi non disdice, anzi ha grazia, perché loro è così
naturale e propria, che non si vede in loro affettazione alcuna. Trovansi ben
molti Italiani che vorriano pur sforzarsi de imitare quella manera; e non sanno
far altro che crollar la testa parlando, e far riverenze in traverso di mala
grazia, e quando passeggian per la terra caminar tanto forte, che i staffieri
non possano lor tener drieto; e con questi modi par loro esser bon Franzesi, ed
aver di quella libertà; la qual cosa in vero rare volte riesce, eccetto a
quelli che son nutriti in Francia e da fanciulli hanno presa quella manera. Il
medesimo intervien del saper diverse lingue; il che io laudo molto nel
cortegiano, e massimamente la spagnola e la franzese, perché il commerzio
dell'una e dell'altra nazion è molto frequente in Italia e con noi
sono queste due più conformi che alcuna dell'altre; e que' dui
prìncipi, per esser potentissimi nella guerra e splendidissimi nella pace,
sempre hanno la corte piena di nobili cavalieri, che per tutto 'l mondo si
spargono; ed a noi pur bisogna conversar con loro.</p>
</div2>
<div2 type="capitolo">
<head>XXXVIII</head>
<p>Or io non voglio seguitar più minutamente in dir cose troppo note, come che
'l nostro cortegian non debba far profession d'esser gran mangiatore,
né bevitore, né dissoluto in alcun mal costume, né laido e mal assettato nel
vivere, con certi modi da contadino, che chiamano la zappa e l'aratro
mille miglia di lontano; perché chi è di tal sorte, non solamente non s'ha
da sperar che divenga bon cortegiano, ma non se gli po dar esercizio
conveniente, altro che di pascer le pecore. E per concluder dico, che ben saria
che 'l cortegian sapesse perfettamente ciò che detto avemo convenirsigli,
di sorte che tutto 'l possibile a lui fosse facile ed ognuno di lui si
maravigliasse, esso di niuno; intendendo però che in questo non fosse una certa
durezza superba ed inumana, come hanno alcuni, che mostrano non maravigliarsi
delle cose che fanno gli altri, perché essi presumon poterle far molto meglio,
e col tacere le disprezzano, come indegne che di lor si parli; e quasi voglion
far segno che niuno altro sia non che lor pari, ma pur capace d'intendere
la profundità del saper loro. Però deve il cortegian fuggir questi modi odiosi
e con umanità e benivolenzia laudar ancor le bone opere degli altri; e benché
esso si senta ammirabile e di gran lunga superior a tutti, mostrar però di non
estimarse per tale. Ma perché nella natura umana rarissime volte e forse mai
non si trovano queste così compite perfezioni, non dee l'omo che si sente
in qualche parte manco diffidarse però di se stesso, né perder la speranza di
giungere a bon grado, avvenga che non possa conseguir quella perfetta e suprema
eccellenzia dove egli aspira; perché in ogni arte son molti lochi laudevoli
oltr'al primo; e chi tende alla summità, rare volte interviene che non
passi il mezzo. Voglio adunque che 'l nostro cortegiano, se in qualche
cosa oltr'all'arme si trovarà eccellente, se ne vaglia e se ne onori
di bon modo; e sia tanto discreto e di bon giudicio, che sappia tirar con
destrezza e proposito le persone a vedere ed udir quello, in che a lui par
d'essere eccellente, mostrando sempre farlo non per ostentazione, ma a
caso, e pregato d'altrui più presto che di voluntà sua; ed in ogni cosa
che egli abbia da far o dire, se possibil è, sempre venga premeditato e
preparato, mostrando però il tutto esser all'improviso. Ma le cose nelle
quai si sente mediocre, tocchi per transito, senza fondarsici molto, ma di modo
che si possa credere che più assai ne sappia di ciò ch'egli mostra; come
talor alcuni poeti che accennavan cose suttilissime di filosofia o d'altre
scienzie, e per avventura n'intendevan poco. Di quello poi di che si
conosce totalmente ignorante non voglio che mai faccia professione alcuna, né
cerchi d'acquistarne fama; anzi, dove occorre, chiaramente confessi di non
saperne."</p>
</div2>
<div2 type="capitolo">
<head>XXXIX</head>
<p>"Questo," disse il Calmeta, "non arebbe fatto Nicoletto,
il qual, essendo eccellentissimo filosofo, né sapendo più leggi che volare,
benché un podestà di Padoa avesse deliberato dargli di quelle una lettura, non
volse mai, a persuasion di molti scolari, desingannar quel podestà e
confessargli di non saperne, sempre dicendo, non si accordar in questo con la
opinione di Socrate, né esser cosa da filosofo il dir mai di non sapere."
"Non dico io," rispose messer Federico, "che 'l
cortegian da se stesso, senza che altri lo ricerchi, vada a dir di non sapere;
ché a me ancor non piace questa sciocchezza d'accusar o disfavorir se
medesimo, e però talor mi rido di certi omini, che ancor senza necessità
narrano volentieri alcune cose, le quali, benché forse siano intervenute senza
colpa loro, portan però seco un'ombra d'infamia; come faceva un
cavalier che tutti conoscete, il qual, sempre che udiva far menzione del fatto
d'arme che si fece in Parmegiana contra 'l re Carlo, sùbito
cominciava a dir in che modo egli era fuggito, né parea che di quella giornata
altro avesse veduto o inteso; parlandosi poi d'una certa giostra famosa,
contava pur sempre come egli era caduto; e spesso ancor parea che nei
ragionamenti andasse cercando di far venire a proposito il poter narrar che una
notte, andando a parlar ad una donna, avea ricevuto di molte bastonate. Queste
sciocchezze non voglio io che dica il nostro cortegiano, ma parmi ben che
offerendosegli occasion di mostrarsi in cosa di che non sappia punto, debba
fuggirla; e se pur la necessità lo stringe, confessar chiaramente di non
saperne, più presto che mettersi a quel rischio; e così fuggirà un biasimo che
oggidì meritano molti i quali, non so per qual loro perverso instinto o
giudicio fuor di ragione, sempre si mettan a far quel che non sanno e lascian
quel che sanno. E per confirmazion di questo, io conosco uno eccellentissimo
musico, il qual, lasciata la musica, s'è dato totalmente a compor versi e
credesi in quello esser grandissimo omo, e fa ridere ognun di sé e omai ha
perduta ancor la musica. Un altro de' primi pittori del mondo sprezza
quell'arte dove è rarissimo ed èssi posto ad imparar filosofia, nella
quale ha così strani concetti e nove chimere, che esso con tutta la sua pittura
non sapria depingerle. E di questi tali infiniti si trovano. Son bene alcuni i
quali, conoscendosi avere eccellenzia in una cosa, fanno principal professione
d'un'altra, della qual però non sono ignoranti; ma ogni volta che
loro occorre mostrarsi in quella dove si senton valere, si mostran
gagliardamente; e vien lor talor fatto che la brigata, vedendogli valer tanto
in quello che non è sua professione, estima che vaglian molto più in quello di
che fan professione. Quest'arte, s'ella è compagnata da bon giudicio,
non mi dispiace punto."</p>
</div2>
<div2 type="capitolo">
<head>XL</head>
<p>Rispose allor il signor Gaspar Pallavicino: "Questa a me non par arte,
ma vero inganno; né credo che si convenga, a chi vol esser omo da bene, mai lo
ingannare." "Questo," disse messer Federico, "è più
presto un ornamento, il quale accompagna quella cosa che colui fa, che inganno;
e se pur è inganno, non è da biasimare. Non direte voi ancora, che di dui che
maneggian l'arme quel che batte il compagno lo inganna e questo è perché
ha più arte che l'altro. E se voi avete una gioia, la qual dislegata
mostri esser bella, venendo poi alle mani d'un bon orefice, che col
legarla bene la faccia parer molto più bella, non direte voi che quello orefice
inganna gli occhi di chi la vede! E pur di quello inganno merita laude, perché
col bon giudicio e con l'arte le maestrevoli mani spesso aggiungon grazia
ed ornamento allo avorio o vero allo argento, o vero ad una bella pietra
circondandola di fin oro. Non diciamo adunque che l'arte o tal inganno, se
pur voi lo volete così chiamare, meriti biasimo alcuno. Non è ancor
disconveniente che un omo che si senta valere in una cosa, cerchi destramente
occasion di mostrarsi in quella, e medesimamente nasconda le parti che gli
paian poco laudevoli, il tutto però con una certa avvertita dissimulazione. Non
vi ricorda come, senza mostrar di cercarle, ben pigliava l'occasioni il re
Ferrando di spogliarsi talor in giuppone, e questo perché si sentiva
dispositissimo? e perché non avea troppo bone mani, rare volte o quasi mai non
si cavava i guanti? e pochi erano che di questa sua avvertenza
s'accorgessero. Parmi ancor aver letto che Iulio Cesare portasse
volentieri la laurea per nascondere il calvizio. Ma circa questi modi bisogna
esser molto prudente e dì bon giudicio, per non uscire de' termini; perché
molte volte l'omo per fuggir un errore incorre nell'altro e per voler
acquistar laude acquista biasimo.</p>
</div2>
<div2 type="capitolo">
<head>XLI</head>
<p>È adunque securissima cosa nel modo del vivere e nel conversare governarsi
sempre con una certa onesta mediocrità, che nel vero è grandissimo e fermissimo
scudo contra la invidia, la qual si dee fuggir quanto più si po. Voglio ancor
che 'l nostro cortegiano si guardi di non acquistar nome di bugiardo, né
di vano; il che talor interviene a quegli ancora che nol meritano; però
ne' suoi ragionamenti sia sempre avvertito di non uscir della
verisimilitudine e di non dir ancor troppo spesso quelle verità che hanno
faccia di menzogna, come molti che non parlan mai se non di miracoli e voglion
esser di tanta autorità, che ogni incredibil cosa a loro sia creduta. Altri nel
principio d'una amicizia, per acquistar grazia col novo amico, il primo dì
che gli parlano giurano non aver persona al mondo che più amino che lui, e che
vorrebben voluntier morir per fargli servizio e tai cose for di ragione; e
quando da lui si partono, fanno le viste di piangere e di non poter dir parola
per dolore; così, per volere esser tenuti troppo amorevoli, si fanno estimar
bugiardi e sciocchi adulatori. Ma troppo lungo e faticoso saria voler discorrer
tutti i vicii che possono occorrere nel modo del conversare; però per quello
ch'io desidero nel cortegiano basti dire, oltre alle cose già dette, che
'l sia tale, che mai non gli manchin ragionamenti boni e commodati a
quelli co' quali parla, e sappia con una certa dolcezza recrear gli animi
degli auditori e con motti piacevoli e facezie discretamente indurgli a festa e
riso, di sorte che, senza venir mai a fastidio o pur a saziare, continuamente
diletti.</p>
</div2>
<div2 type="capitolo">
<head>XLII</head>
<p>Io penso che ormai la signora Emilia mi darà licenzia di tacere; la qual
cosa s'ella mi negarà, io per le parole mie medesime sarò convinto non
esser quel bon cortegiano di cui ho parlato; ché non solamente i boni
ragionamenti, i quali né mo né forsi mai da me avete uditi, ma ancor questi
mei, come voglia che si siano, in tutto mi mancono." Allor disse ridendo
il signor Prefetto: "Io non voglio che questa falsa opinion resti
nell'animo d'alcun di noi, che voi non siate bonissimo cortegiano;
ché certo il desiderio vostro di tacere più presto procede dal voler fuggir
fatica, che da mancarvi ragionamenti. Però, acciò che non paia che in compagnia
così degna, come è questa, e ragionamento tanto eccellente, si sia lassato a
drieto parte alcuna, siate contento d'insegnarci come abbiamo ad usar le
facezie delle quali avete or fatta menzione, e mostrarci l'arte che
s'appartiene a tutta questa sorte di parlar piacevole per indurre riso e
festa con gentil modo, perché in vero a me pare che importi assai e molto si
convenga al cortegiano." "Signor mio," rispose allor messer
Federico, "le facezie e i motti sono più presto dono e grazia di natura
che d'arte; ma bene in questo si trovano alcune nazioni pronte più
l'una che l'altra come i Toscani, che in vero sono acutissimi. Pare
ancor che ai Spagnoli sia assai proprio il motteggiare. Trovansi ben però
molti, e di queste e d'ogni altra nazione, i quali per troppo loquacità
passan talor i termini e diventano insulsi ed inetti, perché non han rispetto
alla sorte delle persone con le quali parlano, al loco ove si trovano, al
tempo, alla gravità ed alla modestia, che essi proprii mantenere
devriano."</p>
</div2>
<div2 type="capitolo">
<head>XLIII</head>
<p>Allor il signor Prefetto rispose: "Voi negate che nelle facezie sia
arte alcuna; e pur, dicendo mal di que' che non servano in esse la
modestia e gravità e non hanno rispetto al tempo ed alle persone con le quai
parlano, parmi che dimostriate che ancor questo insegnar si possa ed abbia in
sé qualche disciplina." "Queste regule, Signor mio," rispose
messer Federico, "son tanto universali, che ad ogni cosa si confanno e
giovano. Ma io ho detto nelle facezie non esser arte, perché di due sorti
solamente parmi che se ne trovino: delle quai l'una s'estende nel
ragionar lungo e continuato; come si vede di alcun'omini, che con tanto
bona grazia e così piacevolmente narrano ed esprimono una cosa che sia loro
intervenuta, o veduta o udita l'abbiano, che coi gesti e con le parole la
mettono inanzi agli occhi e quasi la fan toccar con mano; e questa forse, per
non ci aver altro vocabulo, si poria chiamar "festività", o vero
"urbanità". L'altra sorte di facezie è brevissima e consiste
solamente nei detti pronti ed acuti, come spesso tra noi se n'odono, e
de' mordaci; né senza quel poco di puntura par che abbian grazia; e questi
presso agli antichi ancor si nominavano "detti"; adesso alcuni le
chiamano "arguzie". Dico adunque che nel primo modo, che è quella
festiva narrazione, non è bisogno arte alcuna perché la natura medesima crea e
forma gli omini atti a narrare piacevolmente; e dà loro il volto, i gesti, la
voce e le parole appropriate ad imitar ciò che vogliono. Nell'altro, delle
arguzie, che po far l'arte? con ciò sia cosa che quel salso detto dee
esser uscito ed aver dato in brocca, prima che paia che colui che lo dice
v'abbia potuto pensare; altramente è freddo e non ha del bono. Però estimo
che 'l tutto sia opera dell'ingegno e della natura." Riprese
allor le parole messer Pietro Bembo e disse: "Il signor Prefetto non vi
nega quello che voi dite, cioè che la natura e lo ingegno non abbiano le prime
parti, massimamente circa la invenzione; ma certo è che nell'animo di
ciascuno, sia pur l'omo di quanto bono ingegno po essere, nascono dei
concetti boni e mali, e più e meno; ma il giudicio poi e l'arte i lima e
corregge, e fa elezione dei boni e rifiuta i mali. Però, lasciando quello che
s'appartiene allo ingegno, dechiarateci quello che consiste
nell'arte; cioè delle facezie e dei motti che inducono a ridere, quai son
convenienti al cortegiano e quai no, ed in qual tempo e modo si debbano usare;
ché questo è quello che 'l signor Prefetto v'addimanda."</p>
</div2>
<div2 type="capitolo">
<head>XLIV</head>
<p>Allor messer Federico, pur ridendo, disse: "Non è alcun qui di noi al
qual io non ceda in ogni cosa, e massimamente nell'esser faceto; eccetto
se forse le sciocchezze, che spesso fanno rider altrui più che i bei detti, non
fossero esse ancora accettate per facezie." E così, voltandosi al conte
Ludovico ed a messer Bernardo Bibiena, disse: "Eccovi i maestri di
questo, dai quali, s'io ho da parlare de' detti giocosi, bisogna che
prima impari ciò che m'abbia a dire." Rispose il conte Ludovico:
"A me pare che già cominciate ad usar quello di che dite non saper
niente, cioè di voler far ridere questi signori, burlando messer Bernardo e me;
perché ognun di lor sa che quello di che ci laudate, in voi è molto più
eccellentemente. Però se siete faticato, meglio è dimandar grazia alla signora
Duchessa, che faccia differire il resto del ragionamento a domani, che voler
con inganni subterfugger la fatica." Cominciava messer Federico a
rispondere, ma la signora Emilia sùbito l'interruppe e disse: "Non è
l'ordine che la disputa se ne vada in laude vostra; basta che tutti siete
molto ben conosciuti. Ma perché ancor mi ricordo che voi, Conte, iersera mi
deste imputazione ch'io non partiva egualmente le fatiche, sarà bene che
messer Federico si riposi un poco; e 'l carico del parlar delle facezie
daremo a messer Bernardo Bibiena, perché non solamente nel ragionar continuo lo
conoscemo facetissimo, ma avemo a memoria che di questa materia più volte ci ha
promesso voler scrivere, e però possiam creder che già molto ben vi abbia
pensato e per questo debba compiutamente satisfarci. Poi, parlato che si sia
delle facezie, messer Federico seguirà in quello che dir gli avanza del
cortegiano." Allor messer Federico disse: "Signora, non so ciò che
più mi avanzi; ma io, a guisa di viandante già stanco dalla fatica del lungo
caminare a mezzo giorno, riposerommi nel ragionar di messer Bernardo al suon
delle sue parole, come sotto qualche amenissimo ed ombroso albero al mormorar
suave d'un vivo fonte; poi forse, un poco ristorato, potrò dir qualche
altra cosa." Rispose ridendo messer Bernardo: "S'io vi mostro
il capo, vederete che ombra si po aspettar dalle foglie del mio albero. Di
sentire il mormorio di quel fonte vivo forse vi verrà fatto, perch'io fui
già converso in un fonte, non d'alcuno degli antichi dèi, ma dal nostro
fra Mariano, e da indi in qua mai non m'è mancata l'acqua."
Allor ognun cominciò a ridere, perché questa piacevolezza, di che messer
Bernardo intendeva, essendo intervenuta in Roma alla presenzia di Galeotto
cardinale di San Pietro ad Vincula, a tutti era notissima.</p>
</div2>
<div2 type="capitolo">
<head>XLV</head>
<p>Cessato il riso, disse la signora Emilia: "Lasciate voi adesso il
farci ridere con l'operar le facezie ed a noi insegnate come
l'abbiamo ad usare e donde si cavino, e tutto quello che sopra questa
materia voi conoscete. E per non perder più tempo cominciate omai."
"Dubito," disse messer Bernardo, "che l'ora sia tarda;
ed acciò che 'l mio parlar di facezie non sia infaceto e fastidioso, forse
bon sarà differirlo insino a dimani." Quivi sùbito risposero molti non
essere ancor, né a gran pezza, l'ora consueta di dar fine al ragionare.
Allora rivoltandosi messer Bernardo alla signora Duchessa ed alla signora
Emilia, "Io non voglio fuggir," disse, "questa fatica;
bench'io, come soglio maravigliarmi dell'audacia di color che osano
cantar alla viola in presenzia del nostro Iacomo Sansecondo, così non devrei in
presenzia d'auditori che molto meglio intendon quello che io ho a dire che
io stesso, ragionar delle facezie. Pur, per non dar causa ad alcuno di questi
signori di ricusar cosa che imposta loro sia, dirò quanto più brevemente mi
sarà possibile ciò che mi occorre circa le cose che movono il riso; il qual
tanto a noi è proprio, a che per descriver l'omo si suol dir che egli è un
animal risibile; perché questo riso solamente negli omini si vede ed è quasi
sempre testimonio d'una certa ilarità che dentro si sente nell'animo,
il qual da natura è tirato al piacere ed appetisce il riposo e 'l
recrearsi; onde veggiamo molte cose dagli omini ritrovate per questo effetto,
come le feste e tante varie sorti di spettaculi. E perché noi amiamo que'
che son causa di tal nostra recreazione, usavano i re antichi, i Romani, gli
Ateniesi e molt'altri, per acquistar la benivolenzia dei populi e pascer
gli occhi e gli animi della moltitudine, far magni teatri ed altri publici
edifizi; ed ivi mostrar novi giochi, corsi di cavalli e di carrette,
combattimenti, strani animali, comedie, tragedie e moresche; né da tal vista
erano alieni i severi filosofi, che spesso e coi spettaculi di tal sorte e
conviti rilassavano gli animi affaticati in quegli alti lor discorsi e divini
pensieri; la qual cosa volentier fanno ancor tutte le qualità d'omini; ché
non solamente i lavoratori de' campi, i marinari e tutti quelli che hanno
duri ed asperi esercizi alle mani, ma i santi religiosi, i prigioneri che
d'ora in ora aspettano la morte, pur vanno cercando qualche rimedio e
medicina per recrearsi. Tutto quello adunque che move il riso esilara
l'animo e dà piacere, né lascia che in quel punto l'omo si ricordi
delle noiose molestie, delle quali la vita nostra è piena. Però a tutti, come
vedete, il riso è gratissimo, ed è molto da laudare chi lo move a tempo e di
bon modo. Ma che cosa sia questo riso, e dove stia ed in che modo talor occupi
le vene, gli occhi, la bocca e i fianchi, che par che ci voglia far scoppiare,
tanto che, per forza che vi mettiamo, non è possibile tenerlo, lasciarò
disputare a Democrito; il quale, se forse ancora lo promettesse, non lo
saprebbe dire.</p>
</div2>
<div2 type="capitolo">
<head>XLVI</head>
<p>Il loco adunque e quasi il fonte onde nascono i ridiculi consiste in una
certa deformità; perché solamente si ride di quelle cose che hanno in sé
disconvenienzia e par che stian male, senza però star male. Io non so
altrimenti dichiarirlo; ma se voi da voi stessi pensate, vederete che quasi
sempre quel di che si ride è una cosa che non si conviene, e pur non sta male.
Quali adunque siano quei modi che debba usar il cortegiano per mover il riso e
fin a che termine, sforzerommi di dirvi, per quanto mi mostrerà il mio
giudicio; perché il far rider sempre non si convien al cortegiano, né ancor di
quel modo che fanno i pazzi e gli imbriachi e i sciocchi ed inetti, e
medesimamente i buffoni; e benché nelle corti queste sorti d'omini par che
si richieggano, pur non meritano esser chiamati cortegiani, ma ciascun per lo
nome suo ed estimati tali quai sono. Il termine e misura del far ridere
mordendo bisogna ancor esser diligentemente considerato, e chi sia quello che
si morde; perché non s'induce riso col dileggiar un misero e calamitoso,
né ancora un ribaldo e scelerato publico, perché queti par che meritino maggior
castigo che l'esser burlati; e gli animi umani non sono inclinati a
beffare i miseri, eccetto se quei tali nella sua infelicità non si vantassero e
fossero superbi e prosuntuosi. Deesi ancora aver rispetto a quei che sono
universalmente grati ed amati da ognuno e potenti, perché talor col dileggiar
questi poria l'uom acquistarsi inimicizie pericolose. Però conveniente
cosa è beffare e ridersi dei vizi collocati in persone né misere tanto che
movano compassione, né tanto scelerate che paia che meritino esser condennate a
pena capitale, né tanto grandi che un loro piccol sdegno possa far gran
danno.</p>
</div2>
<div2 type="capitolo">
<head>XLVII</head>
<p>Avete ancor a sapere che dai lochi donde si cavano motti da ridere, si
posson medesimamente cavare sentenzie gravi per laudare e per biasimare, e
talor con le medesime parole; come, per laudar un om liberale, che metta la
robba sua in commune con gli amici, suolsi dire che ciò ch'egli ha non è
suo; il medesimo si po dir per biasimo d'uno che abbia rubato, o per altre
male arti acquistato quel che tiene. Dicesi ancor: "Colei è una donna
d'assai", volendola laudar di prudenzia e bontà; il medesimo poria
dir chi volesse biasimarla, accennando che fosse donna di molti. Ma più spesso
occorre servirsi dei medesimi lochi a questo, proposito, che delle medesime
parole; come a questi dì, stando a messa in una chiesa tre cavalieri ed una
signora, alla quale serviva d'amore uno dei tre, comparve un povero
mendico, e postosi avanti alla signora, cominciolle a dimandare elemosina; e
così con molta importunità e voce lamentevole gemendo replicò più volte la sua
domanda: pur, con tutto questo essa non gli diede mai elimosina, né ancor
gliela negò con fargli segno che s'andasse con Dio, ma stette sempre sopra
di sé, come se pensasse in altro. Disse allor il cavalier inamorato ai dui
compagni: "Vedete ciò ch'io posso sperare dalla mia signora, che è
tanto crudele, che non solamente non dà elemosina a quel poveretto ignudo morto
di fame, che con tanta passion e tante volte a lei la domanda, ma non gli dà
pur licenzia; tanto gode di vedersi inanzi una persona che languisca in miseria
e in van le domandi mercede". Rispose un dei dui: "Questa non è
crudeltà, ma un tacito ammaestramento di questa signora a voi, per farvi
conoscere che essa non compiace mai a chi le dimanda con molta
importunità". Rispose l'altro: "Anzi è un avvertirlo che,
ancor ch'ella non dia quello che se gli domanda, pur le piace
d'esserne pregata". Eccovi, dal non aver quella signora dato
licenzia al povero, nacque un detto di severo biasimo, uno di modesta laude ed
un altro di gioco mordace.</p>
</div2>
<div2 type="capitolo">
<head>XLVIII</head>
<p>Tornando adunque a dechiarir le sorti delle facezie appartenenti al
proposito nostro, dico che, secondo me, di tre maniere se ne trovano, avvenga
che messer Federico solamente di due abbia fatto menzione; cioè di quella
urbana e piacevole narrazion continuata, che consiste nell'effetto
d'una cosa; e della sùbita ed arguta prontezza, che consiste in un detto
solo. Però noi ve ne giungeremo la terza sorte, che chiamano
"burle"; nelle quali intervengon le narrazioni lunghe e i detti
brevi ed ancor qualche operazione. Quelle prime adunque, che consistono nel
parlar continuato, son di manera tale, quasi che l'omo racconti una
novella. E per darvi uno esempio: "In quei proprii giorni che morì papa
Alessandro Sesto e fu creato Pio Terzo, essendo in Roma e nel Palazzo messer
Antonio Agnello, vostro mantuano, signora Duchessa, e ragionando a punto della
morte dell'uno e creazion dell'altro, e di ciò facendo varii giudici
con certi suoi amici, disse: ‘Signori, fin al tempo di Catullo
cominciarono le porte a parlare senza lingua ed udir senza orecchie ed in tal
modo scoprir gli adultèri; ora, se ben gli omini non sono di tanto valor
com'erano in que' tempi, forse che le porte, delle quai molte, almen
qui in Roma, si fanno de' marmi antichi, hanno la medesima virtù che
aveano allora ed io per me credo che queste due ci saprian chiarir tutti i
nostri dubbi, se noi da loro i volessimo sapere'. Allor quei gentilomini
stettero assai sospesi ed aspettavano dove la cosa avesse a riuscire, quando
messer Antonio, seguitando pur l'andar inanzi e 'ndietro, alzò gli
occhi, come all'improviso, ad una delle due porte della sala nella qual
passeggiavano, e fermatosi un poco mostrò col dito a' compagni la
inscrizion di quella, che era il nome di papa Alessandro, nel fin del quale era
un V ed un I, perché significasse, come sapete, Sesto; e disse: ‘Eccovi
che questa porta dice: ALEXANDER PAPA VI, che vol significare, che è stato papa
per la forza che egli ha usata e più di quella si è valuto che della ragione.
Or veggiamo se da quest'altra poterno intender qualche cosa del novo
pontefice'; e voltatosi, come per ventura, a quell'altra porta,
mostrò la inscrizione d'un N, dui PP ed un V, che significava NICOLAUS
PAPA QUINTUS, e sùbito disse: «Oimè, male nove; eccovi che questa dice:
<foreign lang="lat">Nihil Papa Valet</foreign>»".</p>
</div2>
<div2 type="capitolo">
<head>XLIX</head>
<p>Or vedete come questa sorte di facezie ha dello elegante e del bono, come si
conviene ad uom di corte, o vero o finto che sia quello che si narra; perché in
tal caso è licito fingere quanto all'uom piace, senza colpa; e dicendo la
verità, adornarla con qualche bugietta, crescendo o diminuendo secondo 'l
bisogno. Ma la grazia perfetta e vera virtù di questo è il dimostrar tanto bene
e senza fatica, così coi gesti come con le parole, quello che l'omo vole
esprimere, che a quelli che odono paia vedersi innanzi agli occhi far le cose
che si narrano. E tanta forza ha questo modo così espresso, che talor adorna e
fa piacer sommamente una cosa, che in se stessa non sarà molto faceta né
ingeniosa. E benché a queste narrazioni si ricerchino i gesti e quella
efficacia che ha la voce viva, pur ancor in scritto qualche volta si conosce la
lor virtù. Chi non ride quando nella ottava giornata delle sue
<title>Cento novelle</title> narra Giovan Boccaccio come ben si sforzava di
cantare un <foreign lang="grc">Chirie</foreign> ed un <foreign lang="lat">Sanctus</foreign> il prete di Varlungo quando sentia la Belcolore in
chiesa? Piacevoli narrazioni sono ancora in quelle di Calandrino ed in molte
altre. Della medesima sorte pare che sia il far ridere contrafacendo o
imitando, come noi vogliam dire; nella qual cosa fin qui non ho veduto alcuno
più eccellente di messer Roberto nostro da Bari."</p>
</div2>
<div2 type="capitolo">
<head>L</head>
<p>"Questa non saria poca laude," disse messer Roberto, "se
fosse vera, perch'io certo m'ingegnerei d'imitare più presto il
ben che 'l male, e s'io potessi assimigliarmi ad alcuni ch'io
conosco, mi terrei per molto felice; ma dubito non saper imitare altro che le
cose che fanno ridere, le quali voi dianzi avete detto che consistono in
vicio." Rispose messer Bernardo: "In vicio sì, ma che non sta male.
E saper dovete che questa imitazione di che noi parliamo non po essere senza
ingegno; perché, oltre alla manera d'accommodar le parole e i gesti, e
mettere innanzi agli occhi degli auditori il volto e i costumi di colui di cui
si parla, bisogna esser prudente ed aver molto rispetto al loco, al tempo ed
alle persone con le quai si parla e non descendere alla buffoneria, né uscire
de' termini; le quai cose voi mirabilmente osservate, e però estimo che
tutte le conosciate. Ché in vero ad un gentilomo non si converria fare i volti,
piangere e ridere, far le voci, lottare da sé a sé, come fa Berto, vestirsi da
contadino in presenzia d'ognuno, come Strascino; e tai cose, che in essi
son convenientissime, per esser quella la lor professione. Ma a noi bisogna per
transito e nascosamente rubar questa imitazione, servando sempre la dignità del
gentilomo, senza dir parole sporche o far atti men che onesti, senza
distorgersi il viso o la persona così senza ritegno; ma far i movimenti
d'un certo modo, che chi ode e vede per le parole e gesti nostri imagini
molto più di quello che vede ed ode, e perciò s'induca a ridere. Deesi
ancor fuggir in questa imitazione d'esser troppo mordace nel riprendere,
massimamente le deformità del volto o della persona; ché sì come i vicii del
corpo danno spesso bella materia di ridere a chi discretamente se ne vale, così
l'usar questo modo troppo acerbamente è cosa non sol da buffone, ma ancor
da inimico. Però bisogna, benché difficil sia, circa questo tener, come ho
detto, la manera del nostro messer Roberto, che ognun contrafà, e non senza
pungerl'in quelle cose dove hanno diffetti, ed in presenzia d'essi
medesimi; e pur niuno se ne turba né par che possa averlo per male; e di questo
non ne darò esempio alcuno, perché ogni dì in esso tutti ne vedemo
infiniti.</p>
</div2>
<div2 type="capitolo">
<head>LI</head>
<p>Induce ancor molto a ridere, che pur si contiene sotto la narrazione, il
recitar con bona grazia alcuni diffetti d'altri, mediocri però e non degni
di maggior supplicio, come le sciocchezze talor simplici, talor accompagnate da
un poco di pazzia pronta e mordace; medesimamente certe affettazioni estreme;
talor una grande e ben composta bugia. Come narrò pochi dì sono messer Cesare
nostro una bella sciocchezza, che fu, che ritrovandosi alla presenzia del
podestà di questa terra, vide venire un contadino a dolersi che gli era stato
rubato un asino; il qual, poi che ebbe detto della povertà sua e
dell'inganno fattogli da quel ladro, per far più grave la perdita sua,
disse: "Messere, se voi aveste veduto il mio asino, ancor più
conoscereste quanto io ho ragion di dolermi; ché quando aveva il suo basto
addosso parea propriamente un Tullio". Ed un de' nostri,
incontrandosi in una mattà di capre, innanzi alle quali era un gran becco, si
fermò e con un volto maraviglioso disse: "Guardate bel becco! pare un san
Paulo". Un altro dice il signor Gasparo aver conosciuto, il qual, per
essere antico servitore del duca Ercole di Ferrara, gli avea offerto dui suoi
piccoli figlioli per paggi; e questi, prima che potessero venirlo a servire,
erano tutti dui morti; la qual cosa intendendo il signore, amorevolmente si
dolse col padre, dicendo che gli pesava molto perché in avergli veduti una sol
volta gli eran parsi molto belli e discreti figlioli. Il padre gli rispose:
"Signor mio, voi non avete veduto nulla; ché da pochi giorni in qua erano
riusciti molto più belli e virtuosi ch'io non arei mai potuto credere e
già cantavano insieme come dui sparvieri". E stando a questi dì un dottor
de' nostri a vedere uno, che per giustizia era frustato intorno alla
piazza, ed avendone compassione, perché 'l meschino, benché le spalle
fieramente gli sanguinassero, andava così lentamente come se avesse passeggiato
a piacere per passar tempo, gli disse: "Camina, poveretto, ed esci presto
di questo affanno". Allor il bon omo rivolto, guardandolo quasi con
maraviglia, stette un poco senza parlare, poi disse: "Quando sarai
frustato tu, anderai a modo tuo; ch'io adesso voglio andar al mio".
Dovete ancora ricordarvi quella sciocchezza, che poco fa raccontò il signor
Duca di quell'abbate; il quale, essendo presente un dì che 'l duca
Federico ragionava di ciò che si dovesse far di così gran quantità di terreno,
come s'era cavata per far i fondamenti di questo palazzo, che tuttavia si
lavorava, disse: "Signor mio, io ho pensato benissimo dove e'
s'abbia a mettere. Ordinate che si faccia una grandissima fossa e quivi
reponere si potrà, senza altro impedimento". Rispose il duca Federico,
non senza risa: "E dove metteremo noi quel terreno che si caverà di
questa fossa?" Suggiunse l'abbate: "Fatela far tanto grande,
che l'uno e l'altro vi stia". Così, benché il Duca più volte
replicasse, che quanto la fossa si facea maggiore, tanto più terren si cavava,
mai non gli poté caper nel cervello ch'ella non si potesse far tanto
grande, che l'uno e l'altro metter non vi si potesse, né mai rispose
altro se non: "Fatela tanto maggiore". Or vedete che bona
estimativa avea questo abbate."</p>
</div2>
<div2 type="capitolo">
<head>LII</head>
<p>Disse allora messer Pietro Bembo: "E perché non dite voi quella del
vostro commissario fiorentino? il quale era assediato nella Castellina dal duca
di Calavria, e dentro essendosi trovato un giorno certi passatori avvelenati,
che erano stati tirati dal campo, scrisse al Duca che, se la guerra
s'aveva da far così crudele, esso ancor farebbe porre il medicame in su le
pallotte dell'artiglieria e poi chi n'avesse il peggio, suo
danno." Rise messer Bernardo e disse: "Messer Pietro, se voi non
state cheto, io dirò tutte quelle che io stesso ho vedute e udite de'
vostri Veneziani che non son poche, e massimamente quando voglion fare il
cavalcatore." "Non dite, di grazia," rispose messer Pietro,
"che io ne tacerò due altre bellissime che so de' Fiorentini."
Disse messer Bernardo: "Deono esser più presto Sanesi, che spesso vi
cadeno. Come a questi dì uno, sentendo leggere in consiglio certe lettere,
nelle quali, per non dir tante volte il nome di colui di chi si parlava, era
replicato questo termine ‘il prelibato', disse a colui che leggeva:
«Fermatevi un poco qui, e ditemi: cotesto Prelibato, è egli amico del nostro
commune?»" Rise messer Pietro, poi disse: "Io parlo de'
Fiorentini e non de' Sanesi." "Dite adunque
liberamente," suggiunse la signora Emilia, "e non abbiate tanti
rispetti." Seguitò messer Pietro: "Quando i signori Fiorentini
faceano la guerra contra' Pisani, trovaronsi talor per le molte spese
esausti di denari; e parlandosi un giorno in consiglio del modo di trovarne per
i bisogni che occorreano, dopo l'essersi proposto molti partiti, disse un
cittadino de' più antichi: «Io ho pensato dui modi, per li quali senza
molto impazzo presto potrem trovar bona somma di denari; e di questi l'uno
è che noi, perché non avemo le più vive intrate che le gabelle delle porte di
Firenze, secondo che v'abbiam undeci porte, sùbito ve ne facciam far
undeci altre, e così radoppiaremo quella entrata. L'altro modo è, che si
dia ordine che sùbito in Pistoia e Prato s'aprino le zecche, né più né
meno come in Firenze, e quivi non si faccia altro, giorno e notte, che batter
denari e tutti siano ducati d'oro; e questo partito, secondo me, è più
breve e ancor de minor spesa»."</p>
</div2>
<div2 type="capitolo">
<head>LIII</head>
<p>Risesi molto del sottil avvedimento di questo cittadino; e, racchetato il
riso, disse la signora Emilia: "Comportarete voi, messer Bernardo, che
messer Pietro burli così i Fiorentini senza farne vendetta?" Rispose, pur
ridendo, messer Bernardo: "Io gli perdono questa ingiuria, perché
s'egli m'ha fatto dispiacere in burlar i Fiorentini, hammi
compiacciuto in obedir voi, il che io ancor farei sempre." Disse allor
messer Cesare: "Bella grosseria udi' dir io da un bresciano, il
quale, essendo stato quest'anno a Venezia alla festa dell'Ascensione,
in presenza mia narrava a certi suoi compagni le belle cose che v'avea
vedute; e quante mercanzie e quanti argenti, speziarie, panni e drappi
v'erano; poi la Signoria con gran pompa esser uscita a sposar il mare in
Bucentoro, sopra il quale erano tanti gentilomini ben vestiti, tanti suoni e
canti, che parea un paradiso; e dimandandogli un di que' suoi compagni,
che sorte di musica più gli era piaciuta di quelle che avea udite, disse:
«Tutte eran bone; pur tra l'altre io vidi uno sonar con certa tromba
strana, che ad ogni tratto se ne ficcava in gola più di dui palmi e poi sùbito
la cavava e di novo la reficcava; che non vedeste mai la più gran
maraviglia»." Risero allora tutti, conoscendo il pazzo pensier di colui,
che s'avea imaginato che quel sonatore si ficcasse nella gola quella parte
del trombone, che rientrando si nasconde.</p>
</div2>
<div2 type="capitolo">
<head>LIV</head>
<p>Suggiunse allor messer Bernardo: "Le affettazioni poi mediocri fanno
fastidio, ma quando son fuor di misura inducono da ridere assai; come talor se
ne sentono di bocca d'alcuni circa la grandezza, circa l'esser
valente, circa la nobilità; talor di donne circa la bellezza, circa la
delicatura. Come a questi giorni fece una gentildonna, la qual stando in una
gran festa di mala voglia e sopra di sé, le fu domandato a che pensava che star
la facesse così mal contenta; ed essa rispose: "Io pensava ad una cosa,
che sempre che mi si ricorda mi dà grandissima noia, né levar me la posso del
core; e questo è, che avendo il dì del giudicio universale tutti i corpi a
resuscitare e comparir ignudi innanzi al tribunal di Cristo, io non posso
tollerar l'affanno che sento, pensando che il mio ancor abbia ad esser
veduto ignudo". Queste tali affettazioni, perché passano il grado,
inducono più riso che fastidio. Quelle belle bugie mo, così ben assettate, come
movano a ridere, tutti sapete. E quell'amico nostro, che non ce ne lassa
mancare, a questi dì me ne raccontò una molto eccellente."</p>
</div2>
<div2 type="capitolo">
<head>LV</head>
<p>Disse allora il Magnifico Iuliano: "Sia come si vole, né più
eccellente né più sottile non po ella esser di quella che l'altro giorno
per cosa certissima affermava un nostro toscano, mercatante luchese."
"Ditela," suggiunse la signora Duchessa. Rispose il Magnifico
Iuliano, ridendo: "Questo mercatante, sì come egli dice, ritrovandosi una
volta in Polonia deliberò di comprare una quantità di zibellini, con opinion di
portargli in Italia e farne un gran guadagno; e dopo molte pratiche, non
potendo egli stesso in persona andar in Moscovia per la guerra che era tra
'l re di Polonia e 'l duca di Moscovia, per mezzo d'alcuni del
paese ordinò che un giorno determinato certi mercatanti moscoviti coi lor
zibellini venissero ai confini di Polonia e promise esso ancor di trovarvisi,
per praticar la cosa. Andando adunque il luchese coi suoi compagni verso
Moscovia, giunse al Boristene, il quale trovò tutto duro di ghiaccio come un
marmo, e vide che i Moscoviti, li quali per lo suspetto della guerra dubitavano
essi ancor de' Poloni, erano già sull'altra riva, ma non
s'accostavano, se non quanto era largo il fiume. Così conosciutisi
l'un l'altro dopo alcuni cenni, li Moscoviti cominciarono a parlar
alto e domandare il prezzo che volevano de' loro zibellini, ma tanto era
estremo il freddo, che non erano intesi; perché le parole, prima che
giungessero all'altra riva, dove era questo luchese e i suoi interpreti,
si gelavano in aria e vi restavano ghiacciate e prese di modo, che quei Poloni
che sapeano il costume, presero per partito di far un gran foco proprio al
mezzo del fiume, perché a lor parere quello era il termine dove giungeva la
voce ancor calda prima che ella fosse dal ghiaccio intercetta; ed ancora il
fiume era tanto sodo, che ben poteva sostenere il foco. Onde, fatto questo, le
parole, che per spacio d'un'ora erano state ghiacciate, cominciarono
a liquefarsi e descender giù mormorando, come la neve dai monti il maggio; e
così sùbito furono intese benissimo, benché già gli omini di là fossero
partiti; ma perché a lui parve che quelle parole dimandassero troppo gran
prezzo per i zibellini, non volle accettar il mercato e così se ne ritornò
senza."</p>
</div2>
<div2 type="capitolo">
<head>LVI</head>
<p>Risero allora tutti; e messer Bernardo, "In vero," disse,
"quella ch'io voglio raccontarvi non è tanto sottile; pur è bella,
ed è questa. Parlandosi pochi dì sono del paese o mondo novamente trovato dai
marinari portoghesi, e dei varii animali e d'altre cose che essi di colà
in Portogallo riportano, quello amico del qual v'ho detto affermò aver
veduto una simia di forma diversissima da quelle che noi siamo usati di vedere,
la quale giocava a scacchi eccellentissimamente; e, tra l'altre volte, un
dì essendo innanzi al re di Portogallo il gentilom che portata l'avea e
giocando con lei a scacchi, la simia fece alcuni tratti sottilissimi, di sorte
che lo strinse molto; in ultimo gli diede scaccomatto; per che il gentilomo
turbato, come soglion esser tutti quelli che perdono a quel gioco, prese in
mano il re, che era assai grande, come usano i Portoghesi, e diede in su la
testa alla simia una gran scaccata; la qual sùbito saltò la banda, lamentandosi
forte, e parea che domandasse ragione al Re del torto che le era fatto. Il
gentilomo poi la reinvitò a giocare; essa avendo alquanto ricusato con cenni;
pur si pose a giocar di novo e, come l'altra volta avea fatto, così questa
ancora lo ridusse a mal termine; in ultimo, vedendo la simia poter dar
scaccomatto al gentilom, con una nova malizia volse assicurarsi di non esser
più battuta; e chetamente, senza mostrar che fosse suo fatto, pose la man
destra sotto 'l cubito sinistro del gentilomo, il quale esso per
delicatura riposava sopra un guancialetto di taffetà, e prestamente
levatoglielo, in un medesimo tempo con la man sinistra gliel diede matto di
pedina e con la destra si pose il guancialetto in capo, per farsi scudo alle
percosse; poi fece un salto inanti al Re allegramente, quasi per testimonio
della vittoria sua. Or vedete se questa simia era savia, avveduta e
prudente." Allora messer Cesare Gonzaga, "Questa è forza,"
disse, "che tra l'altre simie fosse dottore, e di molta autorità; e
penso che la Republica delle simie indiane la mandasse in Portogallo per
acquistar riputazione in paese incognito." Allora ognun rise e della
bugia e della aggiunta fattagli per messer Cesare.</p>
</div2>
<div2 type="capitolo">
<head>LVII</head>
<p>Così, seguitando il ragionamento, disse messer Bernardo: "Avete
adunque inteso delle facezie che sono nell'effetto e parlar continuato,
ciò che m'occorre; perciò ora è ben dire di quelle che consistono in un
detto solo ed hanno quella pronta acutezza posta brevemente nella sentenzia o
nella parola; e sì come in quella prima sorte di parlar festivo ha da fuggir,
narrando ed imitando, di rassimigliarsi ai buffoni e parassiti ed a quelli che
inducono altrui a ridere per le lor sciocchezze; così in questo breve devesi
guardare il cortegiano di non parer maligno e velenoso, e dir motti ed arguzie
solamente per far dispetto e dar nel core; perché tali omini spesso per
diffetto della lingua meritamente hanno castigo in tutto 'l corpo.</p>
</div2>
<div2 type="capitolo">
<head>LVIII</head>
<p>Delle facezie adunque pronte, che stanno in un breve detto, quelle sono
acutissime, che nascono dalla ambiguità, benché non sempre inducano a ridere,
perché più presto sono laudate per ingeniose che per ridicule: come pochi dì
sono disse il nostro messer Annibal Paleotto ad uno che gli proponea un maestro
per insegnar grammatica a' suoi figlioli, e poi che gliel'ebbe
laudato per molto dotto, venendo al salario disse che oltre ai denari volea una
camera fornita per abitare e dormire, perché esso non avea letto: allor messer
Annibal sùbito rispose: "E come po egli esser dotto, se non ha
letto?" Eccovi come ben si valse del vario significato di quello
"non aver letto". Ma perché questi motti ambigui hanno molto
dell'acuto, per pigliar l'omo le parole in significato diverso da
quello che le pigliano tutti gli altri, pare, come ho detto, che più presto
movano maraviglia che riso, eccetto quando sono congiunti con altra manera di
detti. Quella sorte adunque di motti che più s'usa per far ridere è quando
noi aspettiamo d'udir una cosa, e colui che risponde ne dice un'altra
e chiamasi "fuor d'opinione". E se a questo è congiunto lo
ambiguo, il motto diventa salsissimo; come l'altr'ieri, disputandosi
di fare un bel "mattonato" nel camerino della signora Duchessa,
dopo molte parole voi, Ioan Cristoforo, diceste: "Se noi potessimo avere
il vescovo di Potenzia e farlo ben spianare, saria molto a proposito, perché
egli è il più bel ‘matto nato' ch'io vedessi mai". Ognun
rise molto, perché dividendo quella parola "mattonato" faceste lo
ambiguo; poi dicendo che si avesse a spianare un vescovo e metterlo per
pavimento d'un camerino, fu for di opinione di chi ascoltava; così riuscì
il motto argutissimo e risibile.</p>
</div2>
<div2 type="capitolo">
<head>LIX</head>
<p>Ma dei motti ambigui sono molte sorti; però bisogna essere avvertito ed
uccellar sottilissimamente alle parole, e fuggir quelle che fanno il motto
freddo, o che paia che siano tirate per i capelli, o vero, secondo che avemo
detto, che abbian troppo dello acerbo. Come ritrovandosi alcuni compagni in
casa d'un loro amico, il quale era cieco da un occhio, e invitando quel
cieco la compagnia a restar quivi a desinare, tutti si partirono eccetto uno;
il qual disse: "Ed io vi restarò, perché veggo esserci vuoto il loco per
uno"; e così col dito mostrò quella cassa d'occhio vuota. Vedete che
questo è acerbo e discortese troppo, perché morse colui senza causa e senza
esser stato esso prima punto, e disse quello che dir si poria contra tutti i
ciechi; e tai cose universali non dilettano, perché pare che possano essere
pensate. E di questa sorte fu quel detto ad un senza naso: "E dove
appicchi tu gli occhiali?" o: "Con che fiuti tu l'anno le
rose?"</p>
</div2>
<div2 type="capitolo">
<head>LX</head>
<p>Ma tra gli altri motti, quegli hanno bonissima grazia, che nascono quando
dal ragionar mordace del compagno l'omo piglia le medesime parole nel
medesimo senso e contra di lui le rivolge, pungendolo con le sue proprie arme;
come un litigante, a cui in presenzia del giudice dal suo avversario fu detto:
"Che bai tu?", sùbito rispose: "Perché veggo un ladro".
E di questa sorte fu ancor, quando Galeotto da Narni, passando per Siena, si
fermò in una strada a domandar dell'osteria; e vedendolo un Sanese così
corpulento come era, disse ridendo: "Gli altri portano le bolge dietro, e
costui le porta davanti". Galeotto sùbito rispose: "Così si fa in
terra de' ladri".</p>
</div2>
<div2 type="capitolo">
<head>LXI</head>
<p>Un'altra sorte è ancor, che chiamiamo "bischizzi"; e questa
consiste nel mutare o vero accrescere o minuire una lettera o sillaba, come
colui che disse: "Tu dèi esser più dotto nella lingua
‘latrina', che nella greca". Ed a voi, Signora, fu scritto nel
titulo d'una lettera: "Alla signora Emilia impia". È ancora
faceta cosa interporre un verso o più, pigliandolo in altro proposito che
quello che lo piglia l'autore, o qualche altro detto vulgato; talor al
medesimo proposito, ma mutando qualche parola; come disse un gentilomo che avea
una brutta e despiacevole moglie, essendogli domandato come stava, rispose:
"Pensalo tu, ché <foreign lang="lat">Furiarum maxima iuxta me
cubat</foreign>". E messer Ieronimo Donato, andando alle Stazioni di Roma
la Quadragesima insieme con molti altri gentilomini, s'incontrò in una
brigata di belle donne romane, e dicendo uno di quei gentilomini:
<foreign lang="lat">Quot coelum stellas, tot habet tua Roma puellas</foreign>;
sùbito suggiunse:</p>
<q rend="block" direct="unspecified">
<lg>
<l><foreign lang="lat">Pascua quotque haedos, tot habet tua Roma
cinaedos,</foreign></l>
</lg></q>
<p>mostrando una compagnia di giovani, che dall'altra banda venivano.
Disse ancora messer Marc'Antonio dalla Torre al vescovo di Padoa di questo
modo: "Essendo un monasterio di donne in Padoa sotto la cura d'un
religioso estimato molto di bona vita e dotto, intervenne che 'l padre,
praticando nel monasterio domesticamente e confessando spesso le madri, cinque
d'esse, che altrettante non ve n'erano, ingravidarono; e scoperta la
cosa, il padre volse fuggire e non seppe; il vescovo lo fece pigliare ed esso
sùbito confessò, per tentazion del diavolo aver ingravidate quelle cinque
monache; di modo che monsignor il vescovo era deliberatissimo castigarlo
acerbamente. E perché costui era dotto, avea molti amici, i quali tutti fecer
prova d'aiutarlo, e con gli altri ancor andò messer Marc'Antonio al
vescovo per impetragli qualche perdono. Il vescovo per modo alcuno non gli
volea udire; al fine facendo pur essi instanzia, e raccommandando il reo ed
escusandolo per la commodità del loco, per la fragilità umana e per molte altre
cause, disse il vescovo: ‘Io non ne voglio far niente, perché di questo
ho io a render ragione a Dio'; e replicando essi, disse il vescovo:
‘Che responderò io a Dio, il dì del giudicio quando mi dirà:
<foreign lang="lat">Redde rationem villicationis tuae</foreign>?' rispose
allor sùbito messer Marc'Antonio: ‘Monsignor mio, quello che dice lo
Evangelio: <foreign lang="lat">Domine, quinque talenta tradidisti mihi, ecce
alia quinque superlucratus sum</foreign>'. Allora il vescovo non si poté
tenere di ridere, e mitigò assai l'ira sua e la pena preparata al
malfattore".</p>
</div2>
<div2 type="capitolo">
<head>LXII</head>
<p>È medesimamente bello interpretare i nomi e finger qualche cosa, perché
colui di chi si parla si chiami così, o vero perché una qualche cosa si faccia;
come pochi dì sono domandando il Proto da Luca, il qual, come sapete, è molto
piacevole, il vescovato di Caglio, il Papa gli rispose: "Non sai tu che
‘caglio' in lingua spagnola vol dire ‘taccio'? e tu sei
un cianciatore; però non si converria ad un vescovo non poter mai nominare il
suo titulo senza dir bugia; or ‘caglia' adunque". Quivi diede
il Proto una risposta, la quale, ancor che non fosse di questa sorte, non fu
però men bella della proposta; ché avendo replicato la domanda sua più volte e
vedendo che non giovava, in ultimo disse: "Padre Santo, se la Santità
vostra mi dà questo vescovato, non sarà senza sua utilità, perch'io le
lassarò dui officii". "E che offici hai tu da lassare?" disse
il Papa. Rispose il Proto: "Io lasserò l'officio grande e quello
della Madonna". Allora non poté il Papa, ancor che fosse severissimo,
tenersi di ridere. Un altro ancor a Padoa disse che Calfurnio si dimandava
così, perché solea scaldare i forni. E domandando io un giorno a Fedra perché
era, che facendo la Chiesa il Vener santo orazioni non solamente per i
cristiani, ma ancor per i pagani e per i giudei, non si facea menzione dei
cardinali, come dei vescovi e d'altri prelati, risposemi che i cardinali
s'intendevano in quella orazione che dice: <foreign lang="lat">Oremus pro
haereticis et scismaticis</foreign>. E 'l conte Ludovico nostro disse che
io riprendeva una signora che usava un certo liscio che molto lucea, perché in
quel volto, quando era acconcio, così vedeva me stesso come nello specchio; e
però, per esser brutto, non arei voluto vedermi. Di questo modo fu quello di
messer Camillo Palleotto a messer Antonio Porcaro, il qual parlando d'un
suo compagno, che confessandosi diceva al sacerdote che digiunava volentieri ed
andava alle messe ed agli offici divini e facea tutti i beni del mondo, disse:
"Costui in loco d'accusarsi si lauda"; a cui rispose messer
Camillo: "Anzi si confessa di queste cose, perché pensa che il farle sia
gran peccato". Non vi ricorda come ben disse l'altro giorno il
signor Prefetto quando Giovantomaso Galeotto si maravigliava d'un che
domandava ducento ducati d'un cavallo? perché, dicendo Giovantomaso che
non valeva un quattrino e che, tra gli altri diffetti, fuggiva dall'arme
tanto, che non era possibile farglielo accostare, disse il signor Prefetto,
volendo riprendere colui di viltà: "Se 'l cavallo ha questa parte di
fuggir dall'arme, maravegliomi che egli non ne domandi mille
ducati".</p>
</div2>
<div2 type="capitolo">
<head>LXIII</head>
<p>Dicesi ancora qualche volta una parola medesima, ma ad altro fin di quello
che s'usa. Come essendo il signor Duca per passar un fiume rapidissimo e
dicendo ad un trombetta: "Passa", il trombetta si voltò con la
berretta in mano e con atto di reverenzia disse: "Passi la Signoria
vostra". E ancor piacevol manera di motteggiare, quando l'omo par
che pigli le parole e non la sentenzia di colui che ragiona; come
quest'anno un Tedesco a Roma, incontrando una sera il nostro messer
Filippo Beroaldo, del qual era discipulo, disse: "<foreign lang="lat">Domine magister, Deus det vobis bonum sero</foreign>"; e
'l Beroaldo sùbito rispose: "<foreign lang="lat">Tibi malum
cito</foreign>". Essendo ancor a tavola col Gran Capitano Diego de
Chignones, disse un altro Spagnolo, che pur vi mangiava, per domandar da bere:
"Vino"; rispose Diego, "<foreign lang="spa">Y no lo
conocistes</foreign>", per mordere colui d'esser marano. Disse ancor
messer Iacomo Sadoletto al Beroaldo, che affermava voler in ogni modo andare a
Bologna: "Che causa v'induce così adesso lasciar Roma, dove son
tanti piaceri, per andar a Bologna, che tutta è involta nei travagli?"
Rispose il Beroaldo: "Per tre conti m'è forza andar a
Bologna", e già aveva alzati tre dita della man sinistra per assignar tre
cause dell'andata sua; quando messer Iacomo sùbito l'interruppe e
disse: "Questi tre conti che vi fanno andare a Bologna sono: l'uno
il conte Ludovico da San Bonifacio, l'altro il conte Ercole Rangone, il
terzo il conte de' Pepoli". Ognun allora rise, perché questi tre
conti eran stati discipuli del Beroaldo e bei giovani, e studiavano in Bologna.
Di questa sorte di motti adunque assai si ride, perché portan seco risposte
contrarie a quello che l'omo aspetta d'udire, e naturalmente
dilettaci in tai cose il nostro errore medesimo; dal quale quando ci trovamo
ingannati di quello che aspettiamo, ridemo.</p>
</div2>
<div2 type="capitolo">
<head>LXIV</head>
<p>Ma i modi del parlare e le figure che hanno grazia nei ragionamenti gravi e
severi, quasi sempre ancor stanno ben nelle facezie e giochi. Vedete che le
parole contraposte danno ornamento assai, quando una clausula contraria
s'oppone all'altra. Il medesimo modo spesso è facetissimo. Come un
Genoese, il quale era molto prodigo nello spendere, essendo ripreso da un
usuraio avarissimo che gli disse: "E quando cessarai tu mai di gittar via
le tue facultà?", "Allor", rispose, "che tu di robar
quelle d'altri". E perché, come già avemo detto, dai lochi donde si
cavano facezie che mordono, dai medesimi spesso si possono cavar detti gravi
che laudino, per l'uno e l'altro effetto è molto grazioso e gentil
modo quando l'omo consente o conferma quello che dice colui che parla, ma
lo interpreta altramente di quello che esso intende. Come a questi giorni,
dicendo un prete di villa la messa ai suoi populani, dopo l'aver publicato
le feste di quella settimana, cominciò in nome del populo la confession
generale; e dicendo: "Io ho peccato in mal fare, in mal dire, in mal
pensare", e quel che séguita, facendo menzion +de tutti i peccati mortali
un compare, e molto domestico del prete, per burlarlo disse ai circunstanti:
"Siate testimonii tutti di quello che per sua bocca confessa aver fatto
perch'io intendo notificarlo al vescovo". Questo medesimo modo usò
Sallaza dalla Pedrada per onorar una signora, con la quale parlando, poi che
l'ebbe laudata, oltre le virtuose condizioni, ancor di bellezza, ed essa
rispostogli che non meritava tal laude, per esser già vecchia, le disse:
"Signora, quello che di vecchio avete, non è altro che lo assimigliarvi
agli angeli, che furono le prime e più antiche creature che mai formasse
Dio".</p>
</div2>
<div2 type="capitolo">
<head>LXV</head>
<p>Molto serveno ancor così i detti giocosi per pungere, come i detti gravi per
laudare, le metafore bene accomodate, e massimamente se son risposte e se colui
che risponde persiste nella medesima metafora detta dall'altro. E di
questo modo fu risposto a messer Palla de' Strozzi, il quale, essendo
forauscito di Fiorenza e mandandovi un suo per altri negozi, gli disse quasi
minacciando: "Dirai da mia parte a Cosimo de' Medici che la gallina
cova". Il messo fece l'ambasciata impostagli; e Cosimo, senza
pensarvi, sùbito gli rispose: "E tu da mia parte dirai a messer Palla che
le galline mal possono covar fuor del nido". Con una metafora laudò ancor
messer Camillo Porcaro gentilmente il signor Marc'Antonio Colonna; il
quale, avendo inteso che messer Camillo in una sua orazione aveva celebrato
alcuni signori italiani famosi nell'arme e, tra gli altri, d'esso
aveva fatto onoratissima menzione, dopo l'averlo ringraziato, gli disse:
"Voi, messer Camillo, avete fatto degli amici vostri quello che de'
suoi denari talor fanno alcuni mercatanti, li quali quando si ritrovano aver
qualche ducato falso, per spazzarlo pongon quel solo tra molti boni ed in tal
modo lo spendeno; così voi, per onorarmi, bench'io poco vaglia,
m'avete posto in compagnia di così virtuosi ed eccellenti signori,
ch'io col merito loro forsi passerò per buono". Rispose allor messer
Camillo: "Quelli che falsifican li ducati sogliono così ben dorarli, che
all'occhio paiono molto più belli che i boni; però se così si trovassero
alchimisti d'omini, come si trovano de' ducati, ragion sarebbe
suspettar che voi foste falso, essendo, come sete, di molto più bello e lucido
metallo, che alcun degli altri". Eccovi che questo loco è commune
all'una e l'altra sorte de' motti; e così sono molt'altri,
dei quali si potrebbon dare infiniti esempi, e massimamente in detti gravi;
come quello che disse il Gran Capitano, il quale, essendosi posto a tavola ed
essendo già occupati tutti i lochi, vide che in piedi erano restati dui
gentilomini italiani i quali avean servito nella guerra molto bene; e sùbito
esso medesimo si levò e fece levar tutti gli altri e far loco a que' doi e
disse: "Lassate sentare a mangiar questi signori, che se essi non fossero
stati, noi altri non aremmo ora che mangiare". Disse ancor a Diego
Garzia, che lo confortava a levarsi d'un loco pericoloso, dove batteva
l'artigliaria: "Dapoi che Dio non ha messo paura nell'animo
vostro, non la vogliate voi metter nel mio". E 'l re Luigi, che oggi
è re di Francia, essendogli, poco dapoi che fu creato re, detto che allor era
il tempo di castigar i suoi nemici, che lo aveano tanto offeso mentre era duca
d'Orliens, rispose che non toccava al re di Francia vendicar
l'ingiurie fatte al duca d'Orliens.</p>
</div2>
<div2 type="capitolo">
<head>LXVI</head>
<p>Si morde ancora spesso facetamente con una certa gravità senza indur riso:
come disse Gein Ottomanni, fratello del Gran Turco, essendo pregione in Roma,
che 'l giostrare, come noi usiamo in Italia, gli parea troppo per
scherzare e poco per far da dovero. E disse, essendogli referito quanto il re
Ferrando minore fosse agile e disposto della persona nel correre, saltare,
volteggiare e tai cose, che nel suo paese i schiavi facevano questi esercizi,
ma i signori imparavano da fanciulli la liberalità e di questa si laudavano.
Quasi ancora di tal manera, ma un poco più ridiculo, fu quello che disse
l'arcivescovo di Fiorenza al cardinale Alessandrino, che gli omini non
hanno altro che la robba, il corpo e l'anima: la robba è lor posta in
travaglio dai iurisconsulti, il corpo dai medici e l'anima dai
teologi." Rispose allor il Magnifico Iuliano: "A questo giunger si
potrebbe quello che diceva Nicoletto, cioè che di raro si trova mai
iurisconsulto che litighi, né medico che pigli medicina, né teologo che sia bon
cristiano."</p>
</div2>
<div2 type="capitolo">
<head>LXVII</head>
<p>Rise messer Bernardo, poi suggiunse: "Di questi sono infiniti esempi,
detti da gran signori ed omini gravissimi. Ma ridesi ancora spesso delle
comparazioni, come scrisse il nostro Pistoia a Serafino: "Rimanda il
valigion che assimiglia"; ché, se ben vi ricordate, Serafino
s'assimigliava molto ad una valigia. Sono ancora alcuni che si dilettano
di comparar omini e donne a cavalli, a cani, ad uccelli e spesso a casse, a
scanni, a carri, a candeglieri; il che talor ha grazia, talor è freddissimo.
Però in questo bisogna considerare il loco, il tempo, le persone e l'altre
cose che già tante volte avemo detto." Allor il signor Gaspar
Pallavicino: "Piacevole comparazione," disse, "fu quella che
fece il signor Giovanni Gonzaga nostro, di Alessandro Magno al signor
Alessandro suo figliolo." "Io non lo so" rispose messer
Bernardo. Disse il signor Gasparo: "Giocava il signor Giovanni a tre dadi
e, come è sua usanza, aveva perduto molti ducati e tuttavia perdea; ed il
signor Alessandro suo figliolo, il quale, ancor che sia fanciullo, non gioca
men volentieri che 'l padre, stava con molta attenzione mirandolo, e parea
tutto tristo. Il Conte di Pianella, che con molti altri gentilomini era
presente, disse: «Eccovi, signore, che 'l signor Alessandro sta mai
contento della vostra perdita e si strugge aspettando pur che vinciate, per
aver qualche cosa di vinta; però cavatilo di questa angonia, e prima che
perdiate il resto donategli almen un ducato, acciò che esso ancor possa andare
a giocare co' suoi compagni». Disse allor il signor Giovanni: «Voi
v'ingannate, perché Alessandro non pensa a così piccol cosa; ma, come sì
scrive che Alessandro Magno, mentre che era fanciullo, intendendo che Filippo
suo padre avea vinto una gran battaglia ed acquistato un certo regno, cominciò
a piangere, ed essendogli domandato perché piangeva rispose, perché dubitava
che suo padre vincerebbe tanto paese, che non lasserebbe che vincere a lui;
così ora Alessandro mio figliolo si dole e sta per pianger vedendo ch'io
suo padre perdo, perché dubita ch'io perda tanto, che non lassi che perder
a lui»."</p>
</div2>
<div2 type="capitolo">
<head>LXVIII</head>
<p>E quivi essendosi riso alquanto, suggiunse messer Bernardo: "È ancora
da fuggire che 'l motteggiar non sia impio: ché la cosa passa poi al voler
esser arguto nel biastemmare e studiare di trovare in ciò novi modi; onde di
quello che l'omo merita non solamente biasimo, ma grave castigo, par che
ne cerchi gloria; il che è cosa abominevole; e però questi tali, che voglion
mostrar di esser faceti con poca reverenzia di Dio, meritano esser cacciati dal
consorzio d'ogni gentilomo. Né meno quelli che son osceni e sporchi nel
parlare e che in presenzia di donne non hanno rispetto alcuno, e pare che non
piglino altro piacer che di farle arrossire di vergogna, e sopra di questo
vanno cercando motti ed arguzie. Come quest'anno in Ferrara ad un convito
in presenzia di molte gentildonne ritrovandosi un Fiorentino ed un Sanese, i
quali per lo più, come sapete, sono nemici, disse il Sanese per mordere il
Fiorentino: "Noi abbiam maritato Siena allo Imperatore ed avemogli dato
Fiorenza in dota"; e questo disse, perché di que' dì s'era
ragionato ch'e Sanesi avean dato una certa quantità di denari allo
Imperatore ed esso aveva tolto la lor protezione. Rispose sùbito il Fiorentino:
"Siena sarà la prima cavalcata (alla franzese, ma disse il vocabulo
italiano); poi la dote si litigherà a bell'aggio". Vedete che il
motto fu ingenioso ma, per esser in presenzia di donne, diventò osceno e non
conveniente."</p>
</div2>
<div2 type="capitolo">
<head>LXIX</head>
<p>Allora il signor Gaspar Pallavicino, "Le donne," disse,
"non hanno piacere di sentir ragionar d'altro; e voi volete
levarglielo. Ed io per me sonomi trovato ad arrossirmi di vergogna per parole
dettemi da donne, molto più spesso che da omini." "Di queste tai
donne non parlo io," disse messer Bernardo; "ma di quelle virtuose,
che meritano riverenzia ed onore da ogni gentilomo." Disse il signor
Gasparo: "Bisogneria ritrovare una sottil regola per cognoscerle, perché
il più delle volte quelle che sono in apparenzia le migliori in effetto sono il
contrario." Allor messer Bernardo ridendo disse: "Se qui presente
non fosse il signor Magnifico nostro, il quale in ogni loco è allegato per
protettor delle donne, io pigliarei l'impresa di rispondervi; ma non
voglio far ingiuria a lui." Quivi la signora Emilia, pur ridendo, disse:
"Le donne non hanno bisogno di diffensore alcuno contra accusatore di
così poca autorità; però lasciate pur il signor Gasparo in questa perversa
opinione, e nata più presto dal suo non aver mai trovato donna che l'abbia
voluto vedere, che da mancamento alcuno delle donne; e seguitate voi il
ragionamento delle facezie."</p>
</div2>
<div2 type="capitolo">
<head>LXX</head>
<p>Allora messer Bernardo, "Veramente, signora," disse, "omai
parmi aver detto de' molti lochi onde cavar si possono motti arguti, i
quali poi hanno tanto più grazia, quanto sono accompagnati da una bella
narrazione. Pur ancor molt'altri si potrian dire; come quando, o per
accrescere o per minuire, si dicon cose che eccedeno incredibilmente la
verisimilitudine; e di questa sorte fu quella che disse Mario da Volterra
d'un prelato, che si tenea tanto grand'omo, che quando egli entrava
in san Pietro s'abbassava per non dare della testa nell'architravo
della porta. Disse ancora il Magnifico nostro qui che Golpino suo servitore era
tanto magro e secco, che una mattina, soffiando sott'il foco per
accenderlo, era stato portato dal fumo su per lo camino insino alla cima; ed
essendosi per sorte traversato ad una di quelle finestrette, avea aùto tanto di
ventura, che non era volato via insieme con esso. Disse ancor messer Augustino
Bevazzano che uno avaro, il quale non aveva voluto vendere il grano mentre che
era caro, vedendo che poi s'era molto avvilito, per disperazione
s'impiccò ad un trave della sua camera; ed avendo un servitor suo sentito
il strepito, corse e vide il patron impiccato, e prestamente tagliò la fune e
così liberollo dalla morte; da poi l'avaro, tornato in sé, volse che quel
servitor gli pagasse la sua fune che tagliata gli avea. Di questa sorte pare
ancor che sia quello che disse Lorenzo de' Medici ad un buffon freddo:
"Non mi faresti ridere, se mi solleticasti". E medesimamente
rispose ad un altro sciocco, il quale una mattina l'avea trovato in letto
molto tardi, e gli rimproverava il dormir tanto, dicendogli: "Io a
quest'ora son stato in Mercato Novo e Vecchio, poi fuor della Porta a san
Gallo, intorno alle mura a far esercizio ed ho fatto mill'altre cose; e
voi ancor dormite?" Disse allora Lorenzo: "Più vale quello che ho
sognato in un'ora io, che quello che avete fatto in quattro
voi".</p>
</div2>
<div2 type="capitolo">
<head>LXXI</head>
<p>È ancor bello, quando con una risposta l'omo riprende quello che par
che riprendere non voglia. Come il marchese Federico di Mantua, padre della
signora Duchessa nostra, essendo a tavola con molti gentilomini, un
d'essi, dapoi che ebbe mangiato tutto un minestro, disse: "Signor
Marchese, perdonatimi"; e così detto, cominciò a sorbire quel brodo che
gli era avanzato. Allora il Marchese sùbito disse: "Domanda pur perdono
ai porci, ché a me non fai tu ingiuria alcuna". Disse ancora messer
Nicolò Leonico per tassar un tiranno ch'avea falsamente fama di liberale:
"Pensate quanta liberalità regna in costui, che non solamente dona la
robba sua, ma ancor l'altrui".</p>
</div2>
<div2 type="capitolo">
<head>LXXII</head>
<p>Assai gentil modo di facezie è ancor quello che consiste in una certa
dissimulazione, quando si dice una cosa e tacitamente se ne intende
un'altra; non dico già di quella manera totalmente contraria, come se ad
un nano si dicesse gigante, e ad un negro, bianco; o vero, ad un bruttissimo,
bellissimo, perché son troppo manifeste contrarietà, benché queste ancor alcuna
volta fanno ridere; ma quando con un parlar severo e grave giocando si dice
piacevolmente quello che non s'ha in animo. Come dicendo un gentilomo una
espressa bugia a messer Augustin Foglietta ed affermandola con efficacia,
perché gli parea pur che esso assai difficilmente la credesse, disse in ultimo
messer Augustino: "Gentilomo, se mai spero aver piacer da voi, fatemi
tanta grazia che siate contento, ch'io non creda cosa che voi
dicate". Replicando pur costui, e con sacramento, esser la verità, in
fine disse: "Poiché voi pur così volete, io lo crederò per amor vostro,
perché in vero io farei ancor maggior cosa per voi". Quasi di questa
sorte disse don Giovanni di Cardona d'uno che si voleva partir di Roma:
"Al parer mio costui pensa male; perché è tanto scelerato, che stando in
Roma ancor col tempo poria esser cardinale". Di questa sorte è ancor
quello che disse Alfonso Santa Croce; il qual, avendo avuto poco prima alcuni
oltraggi dal Cardinale di Pavia, e passeggiando fuor di Bologna con alcuni
gentilomini presso al loco dove si fa la giustizia, e vedendovi un omo poco
prima impiccato, se gli rivoltò con un certo aspetto cogitabundo e disse tanto
forte che ognun lo sentì: "Beato tu, che non hai che fare col Cardinale
di Pavia!"</p>
</div2>
<div2 type="capitolo">
<head>LXXIII</head>
<p>E questa sorte di facezie che tiene dell'ironico pare molto conveniente
ad omini grandi, perché è grave e salsa e possi usare nelle cose giocose ed
ancor nelle severe. Però molti antichi, e dei più estimati, l'hanno usata,
come Catone, Scipione Affricano minore; ma sopra tutti in questa dicesi esser
stato eccellente Socrate filosofo, ed a' nostri tempi il re Alfonso Primo
d'Aragona; il quale essendo una mattina per mangiare, levossi molte
preciose anella che nelli diti avea per non bagnarle nello lavar delle mani e
così le diede a quello che prima gli occorse, quasi senza mirar chi fusse. Quel
servitore pensò che 'l re non avesse posto cura a cui date l'avesse e
che, per i pensieri di maggior importanzia, facil cosa fosse che in tutto se lo
scordasse; ed in questo più si confirmò, vedendo che 'l re più non le
ridomandava; e stando giorni e settimane e mesi senza sentirne mai parola, si
pensò di certo esser sicuro. E così essendo vicino all'anno che questo gli
era occorso, un'altra mattina, pur quando il re voleva mangiare, si
rappresentò, e porse la mano per pigliar le anella; allora il re,
accostatosegli all'orecchio, gli disse: "Bastinti le prime, ché
queste saran bone per un altro". Vedete come il motto è salso, ingenioso
e grave e degno veramente della magnanimità d'uno Alessandro.</p>
</div2>
<div2 type="capitolo">
<head>LXXIV</head>
<p>Simile a questa maniera che tende all'ironico è ancora un altro modo,
quando con oneste parole si nomina una cosa viciosa. Come disse il Gran
Capitano ad un suo gentilomo, il quale dopo la giornata della Cirignola, e
quando le cose già erano in securo, gli venne incontro armato riccamente quanto
dir si possa, come apparechiato di combattere; ed allor il Gran Capitano,
rivolto a don Ugo di Cardona, disse: "Non abbiate ormai più paura di
tormento di mare, ché santo Ermo è comparito"; e con quella onesta parola
lo punse, perché sapete che santo Ermo sempre ai marinari appar dopo la
tempesta e dà segno di tranquillità; e così volse dire il Gran Capitano che,
essendo comparito questo gentilomo, era segno che il pericolo già era in tutto
passato. Essendo ancora il signor Ottaviano Ubaldino a Fiorenza in compagnia
d'alcuni cittadini di molta autorità, e ragionando di soldati, un di quei
gli addimandò se conosceva Antonello da Forlì, il qual allor s'era fuggito
dal stato di Fiorenza. Rispose il signor Ottaviano: "Io non lo conosco
altrimenti, ma sempre l'ho sentito ricordare per un sollicito
soldato"; disse allor un altro Fiorentino: "Vedete come egli è
sollicito, che si parte prima che domandi licenzia".</p>
</div2>
<div2 type="capitolo">
<head>LXXV</head>
<p>Arguti motti son ancor quelli, quando del parlar proprio del compagno
l'omo cava quello che esso non vorria; e di tal modo intendo che rispose
il signor Duca nostro a quel castellano che perdé San Leo, quando questo stato
fu tolto da papa Alessandro e dato al duca Valentino; e fu, che essendo il
signor Duca in Venezia in quel tempo ch'io ho detto, venivano di continuo
molti de' suoi sudditi a dargli secretamente notizia come passavan le cose
del stato; e fra gli altri vennevi ancor questo castellano, il quale, dopo
l'aversi escusato il meglio che seppe, dando la colpa alla sua disgrazia,
disse: "Signor, non dubitate, ché ancor mi basta l'animo di far di
modo, che si potrà ricuperar San Leo". Allor rispose el signor Duca:
"Non ti affaticar più in questo; ché già il perderlo è stato un far di
modo, che 'l si possa ricuperare". Son alcun'altri detti quando
un omo, conosciuto per ingenioso, dice una cosa che par che proceda da
sciocchezza. Come l'altro giorno disse messer Camillo Palleotto
d'uno: "Questo pazzo, sùbito che ha cominciato ad arricchire,
s'è morto". È simile a questo modo una certa dissimulazion salsa ed
acuta, quando un omo, come ho detto, prudente, mostra non intender quello che
intende. Come disse il marchese Federico de Mantua, il quale, essendo stimulato
da un fastidioso, che si lamentava che alcuni suoi vicini con lacci gli
pigliavano i colombi della sua colombara e tuttavia in mano ne tenea uno
impiccato per un piè insieme col laccio, che così morto trovato l'aveva,
gli rispose che si provederia. Il fastidioso non solamente una volta ma molte
replicando questo suo danno, col mostrar sempre il colombo così impiccato,
dicea pur: "E che vi par, Signor, che far si debba di questa cosa?"
Il Marchese in ultimo, "A me par", disse, "che per niente
quel colombo non sia sepellito in chiesa, perché essendosi impiccato da se
stesso, è da credere che fosse disperato". Quasi di tal modo fu quel di
Scipione Nasica ad Ennio; ché, essendo andato Scipione a casa d'Ennio per
parlargli, e chiamandol giù dalla strada, una sua fante gli rispose che egli
non era in casa: e Scipione udì manifestamente che Ennio proprio avea detto
alla fante che dicesse ch'egli non era in casa: così si partì. Non molto
appresso venne Ennio a casa di Scipione e pur medesimamente lo chiamava stando
da basso; a cui Scipione <add resp="ed">ad</add> alta voce esso medesimo
rispose che non era in casa. Allora Ennio, "Come? non conosco io",
rispose, "la voce tua?" Disse Scipione: "Tu sei troppo
discortese; l'altro giorno io credetti alla fante tua che tu non fossi in
casa e ora tu nol voi credere a me stesso".</p>
</div2>
<div2 type="capitolo">
<head>LXXVI</head>
<p>È ancor bello, quando uno vien morso in quella medesima cosa che esso prima
ha morso il compagno; come essendo Alonso Carillo alla corte di Spagna ed
avendo commesso alcuni errori giovenili e non di molta importanzia, per
comandamento del re fu posto in prigione e quivi lasciato una notte. Il dì
seguente ne fu tratto, e così, venendo a palazzo la mattina, giunse nella sala
dove eran molti cavalieri e dame; e ridendosi di questa sua prigionia, disse la
signora Boadilla: "Signor Alonso, a me molto pesava di questa vostra
disavventura, perché tutti quelli che vi conoscono pensavan che 'l re
dovesse farvi impiccare". Allora Alonso sùbito, "Signora",
disse, "io ancor ebbi gran paura di questo; pur aveva speranza che voi mi
dimandaste per marito". Vedete come questo è acuto ed ingenioso; perché
in Spagna, come ancor in molti altri lochi, usanza è che quando si mena uno
alle forche, se una meretrice publica l'addimanda per marito, donasegli la
vita. Di questo modo rispose ancor Rafaello pittore a dui cardinali suoi
domestici, i quali, per farlo dire, tassavano in presenzia sua una tavola che
egli avea fatta, dove erano san Pietro e san Paulo, dicendo che quelle due
figure eran troppo rosse nel viso. Allora Rafaello sùbito disse:
"Signori, non vi maravigliate; ché io questi ho fatto a sommo studio,
perché è da credere che san Pietro e san Paulo siano, come qui gli vedete,
ancor in cielo così rossi, per vergogna che la Chiesa sua sia governata da tali
omini come siete voi".</p>
</div2>
<div2 type="capitolo">
<head>LXXVII</head>
<p>Sono ancor arguti quei motti che hanno in sé una certa nascosa suspizion di
ridere, come, lamentandosi un marito molto e piangendo sua moglie, che da se
stessa s'era ad un fico impiccata, un altro se gli accostò, tiratolo per
la veste, disse: "Fratello, potrei io per grazia grandissima aver un
rametto de quel fico, per inserire in qualche albero dell'orto mio?"
Son alcuni altri motti pazienti e detti lentamente con una certa gravità; come,
portando un contadino una cassa in spalla, urtò Catone con essa, poi disse:
"Guarda". Rispose Catone: "Hai tu altro in spalla che quella
cassa?" Ridesi ancor quando un omo, avendo fatto un errore, per
remediarlo dice una cosa a sommo studio, che par sciocca, e pur tende a quel
fine che esso disegna, e con quella s'aiuta per non restar impedito. Come
a questi dì, in consiglio di Fiorenza ritrovandosi doi nemici, come spesso
interviene in queste republice, l'uno d'essi, il quale era di casa
Altoviti, dormiva; e quello che gli sedeva vicino, per ridere, benché 'l
suo avversario, che era di casa Alamanni, non parlasse né avesse parlato,
toccandolo col cubito lo risvegliò e disse: "Non odi tu ciò che il tale
dice? rispondi, ché gli Signori dimandano del parer tuo". Allora
l'Altoviti, tutto sonnacchioso e senza pensar altro, si levò in piedi e
disse: "Signori, io dico tutto il contrario di quello che ha detto
l'Alamanni". Rispose l'Alamanni: "Oh, io non ho detto
nulla". Sùbito disse l'Altoviti: "Di quello che tu
dirai". Disse ancor di questo modo maestro Serafino, medico vostro
urbinate, ad un contadino, il qual, avendo avuta una gran percossa in un
occhio, di sorte che in vero glielo avea cavato, deliberò pur d'andar per
rimedio a maestro Serafino; ed esso, vedendolo, benché conoscesse esser
impossibile il guarirlo, per cavargli denari delle mani, come quella percossa
gli avea cavato l'occhio della testa, gli promise largamente di guarirlo;
e così ogni dì gli addimandava denari, affermando che fra cinque o sei dì
cominciaria a riaver la vista. Il pover contadino gli dava quel poco che aveva;
pur, vedendo che la cosa andava in lungo, cominciò a dolersi del medico e dir
che non sentiva miglioramento alcuno, né discernea con quello occhio più che se
non l'avesse aùto in capo. In ultimo, vedendo maestro Serafino che poco
più potea trargli di mano, disse: "Fratello mio, bisogna aver pacienzia:
tu hai perduto l'occhio, né più v'è rimedio alcuno; e Dio voglia che
tu non perdi anco quell'altro". Udendo questo, il contadino si mise
a piangere e dolersi forte e disse: "Maestro, voi m'avete
assassinato e rubato i miei denari: io mi lamentarò al signor Duca"; e
facea i maggior stridi del mondo. Allora maestro Serafino in collera e per
svilupparsi, "Ah villan traditor", disse, "dunque tu ancor
vorresti avere dui occhi, come hanno i cittadini e gli omini da bene? vattene
in malora": e queste parole accompagnò con tanta furia, che quel povero
contadino spaventato si tacque e cheto cheto se n'andò con Dio, credendosi
d'aver il torto.</p>
</div2>
<div2 type="capitolo">
<head>LXXVIII</head>
<p>È ancor bello quando si dechiara una cosa o si interpreta giocosamente. Come
alla corte di Spagna comparendo una mattina a palazzo un cavaliero, il quale
era bruttissimo, e la moglie, che era bellissima, l'uno e l'altro
vestiti di damasco bianco, disse la Reina ad Alonso Carillo: "Che vi par,
Alonso, di questi dui?" "Signora", rispose Alonso,
"parmi che questa sia la <hi rend="spa">dama</hi> e questo lo
<foreign lang="spa">asco</foreign>", che vol dir schifo. Vedendo ancor
Rafaello de' Pazzi una lettra del Priore di Messina, che egli scriveva ad
una sua signora, il soprascritto della qual dicea: <foreign lang="spa">Esta
carta s'ha de dar a quien causa mi penar</foreign>, "Parmi",
disse, "che questa lettera vada a Paolo Tolosa". Pensate come
risero i circunstanti, perché ognuno sapea che Paolo Tolosa aveva prestato al
Prior dieci mila ducati; ed esso, per esser gran spenditor, non trovava modo di
rendergli. A questo è simile quando si dà una ammonizion famigliare in forma di
consiglio, pur dissimulatamente. Come disse Cosimo de' Medici ad un suo
amico, il qual era assai ricco, ma di non molto sapere, e per mezzo pur di
Cosimo aveva ottenuto un officio fuor di Firenze; e dimandando costui nel
partir suo a Cosimo, che modo gli parea che egli avesse a tenere per governarsi
bene in questo suo officio, Cosimo gli rispose: "Vesti di rosato, e parla
poco". Di questa sorte fu quello che disse il conte Ludovico ad uno che
volea passar incognito per un certo loco pericoloso e non sapea come
travestirsi; ed essendone il Conte addimandato, rispose: "Véstiti da
dottore, o di qualche altro abito da savio". Disse ancor Giannotto
de' Pazzi ad un che volea far un saio d'arme dei più diversi colori
che sapesse trovare: "Piglia parole ed opre del Cardinale di
Pavia".</p>
</div2>
<div2 type="capitolo">
<head>LXXIX</head>
<p>Ridesi ancor d'alcune cose discrepanti; come disse uno l'altro
giorno a messer Antonio Rizzo d'un certo Forlivese: "Pensate
s'è pazzo, che ha nome Bartolomeo". Ed un altro: "Tu cerchi un
maestro Stalla, e non hai cavalli"; ed, "A costui non manca però
altro che la robba e 'l cervello". E d'alcun'altre che
paion consentanee; come, a questi dì, essendo stato suspizione che uno amico
nostro avesse fatto fare una renunzia falsa d'un beneficio, essendo poi
malato un altro prete, disse Antonio Torello a quel tale: "Che stai tu a
far che non mandi per quel tuo notaro, e vedi di carpir quest'altro
beneficio?" Medesimamente d'alcune che non sono consentanee; come
l'altro giorno avendo il Papa mandato per messer Giovan Luca da Pontremolo
e per messer Domenico dalla Porta, i quali, come sapete, son tutti dui gobbi, e
fattogli Auditori, dicendo voler indrizzare la Rota, disse messer Latin
Iuvenale: "Nostro Signore s'inganna, volendo con dui torti indrizzar
la Rota".</p>
</div2>
<div2 type="capitolo">
<head>LXXX</head>
<p>Ridesi ancor spesso quando l'omo concede quello che se gli dice, ed
ancor più, ma mostra intenderlo altramente. Come, essendo il capitan Peralta
già condutto in campo per combattere con Aldana e domandando il capitan Molart,
che era patrino d'Aldana, a Peralta il sacramento, s'avea addosso
brevi o incanti che lo guardassero da esser ferito, Peralta giurò che non avea
addosso né brevi né incanti né reliquie né devozione alcuna in che avesse fede.
Allor Molart, per pungerlo che fosse marano, disse: "Non vi affaticate in
questo, ché senza giurare credo che non abbiate fede né anco in Cristo".
È ancor bello usar le metafore a tempo in tai propositi; come il nostro maestro
Marco Antonio, che disse a Botton da Cesena, che lo stimulava con parole:
"Botton, Bottone, tu sarai un dì il bottone e 'l capestro sarà la
fenestrella". Ed avendo ancor maestro Marco Antonio composto una molto
lunga comedia e di varii atti, disse il medesimo Botton pur a maestro
Marc'Antonio: "A far la vostra comedia bisogneranno per lo apparato
a quanti legni sono in Schiavonia"; rispose maestro Marc'Antonio:
"E per l'apparato della tua tragedia basteran tre
solamente".</p>
</div2>
<div2 type="capitolo">
<head>LXXXI</head>
<p>Spesso si dice ancor una parola, nella quale è una nascosta significazione
lontana da quello che par che dir si voglia. Come il signor Prefetto qui,
sentendo ragionar d'un capitano, il quale in vero a' suoi dì il più
delle volte ha perduto, e allor pur per avventura avea vinto; e dicendo colui
che ragionava, che nella entrata che egli avea fatta in quella terra s'era
vestito un bellissimo saio di velluto cremosì, il qual portava sempre dopo le
vittorie, disse il signor Prefetto: "Dee esser novo". Non meno
induce il riso, quando talor si risponde a quello che non ha detto colui con
cui si parla, o ver si mostra creder che abbia fatto quello che non ha fatto, e
dovea fare. Come Andrea Coscia, essendo andato a visitare un gentilomo, il
quale discortesemente lo lasciava stare in piedi ed esso sedea, disse:
"Poiché vostra Signoria me lo commanda, per obedire io sederò"; e
così si pose a sedere.</p>
</div2>
<div2 type="capitolo">
<head>LXXXII</head>
<p>Ridesi ancor quando l'omo con bona grazia accusa se stesso di qualche
errore; come l'altro giorno. dicendo io al capellan del signor Duca, che
Monsignor mio avea un capellano che dicea messa più presto di lui, mi rispose:
"Non è possibile"; ed accostatomisi all'orecchio, disse:
"Sapiate ch'io non dico un terzo delle secrete". Biagin
Crivello, ancor essendo stato morto un prete a Milano, domandò il beneficio al
Duca, il qual pur stava in opinion di darlo ad un altro. Biagin in ultimo,
vedendo che altra ragione non gli valea, "E come?" disse;
"s'io ho fatto ammazzar il prete, perché non mi volete voi dar il
beneficio?" Ha grazia ancor spesso desiderare quelle cose che non possono
essere; come l'altro giorno un de' nostri, vedendo questi signori che
tutti giocavano d'arme ed esso stava colcato sopra un letto, disse:
"Oh come mi piaceria, che ancor questo fosse esercizio da valente omo e
bon soldato!" E ancor bel modo e salso di parlare, e massimamente in
persone gravi e d'autorità, rispondere al contrario di quello che vorria
colui con chi si parla, ma lentamente, e quasi con una certa considerazione
dubbiosa e suspesa. Come già il re Alfonso primo d'Aragona, avendo donato
ad un suo servitore arme, cavalli e vestimenti, perché gli avea detto che la
notte avanti sognava che sua Altezza gli dava tutte quelle cose; e non molto
poi dicendogli pur il medesimo servitore, che ancor quella notte avea sognato
che gli dava una bona quantità di fiorin d'oro, gli rispose: "Non
crediate da me inanzi ai sogni, ché non sono veritevoli". Di questa sorte
rispose ancor il Papa al Vescovo di Cervia, il qual, per tentar la voluntà sua
gli disse: "Padre Santo, per tutta Roma e per lo palazzo ancora si dice
che vostra Santità mi fa governatore". Allor il Papa, "Lasciategli
dire", rispose, "ché son ribaldi; non dubitate, che non è vero
niente".</p>
</div2>
<div2 type="capitolo">
<head>LXXXIII</head>
<p>Potrei forsi ancor, signori, raccôrre molti altri lochi, donde si cavano
motti ridiculi; come le cose dette con timidità, con maraviglia, con minacce
for d'ordine, con troppo collera; oltra di questo, certi casi novi, che
intervenuti inducono il riso; talor la taciturnità, con una certa maraviglia;
talor il medesimo ridere senza proposito; ma a me pare ormai aver detto a
bastanza, perché le facezie che consistono nelle parole credo che non escano di
que' termini di che noi avemo ragionato. Quelle poi che sono
nell'effetto, avvenga che abbian infinite parti, pur si riducono a pochi
capi; ma nell'una e nell'altra sorte la principal cosa è lo ingannar
la opinione e rispondere altramente che quello che aspetta l'auditore; ed
è forza, se la facezia ha d'aver grazia, sia condita di quello inganno, o
dissimulare o beffare o riprendere o comparare, o qual altro modo voglia usar
l'omo. E benché le facezie inducano tutte a ridere, fanno però ancor in
questo ridere diversi effetti; perché alcune hanno in sé una certa eleganzia e
piacevolezza modesta, altre pungono talor copertamente, talor publico, altre
hanno del lascivetto, altre fanno ridere sùbito che s'odono, altre quanto
più vi si pensa, altre col riso fanno ancor arrossire, altre inducono un poco
d'ira; ma in tutti i modi s'ha da considerar la disposizion degli
animi degli auditori, perché agli afflitti spesso i giochi danno maggior
afflizione; e sono alcune infirmità che, quanto più vi si adopra medicina,
tanto più si incrudiscono. Avendo adunque il cortegiano nel motteggiare e dir
piacevolezze rispetto al tempo, alle persone, al grado suo e di non esser in
ciò troppo frequente (ché in vero dà fastidio, tutto il giorno, in tutti i
ragionamenti e senza proposito, star sempre su questo), potrà esser chiamato
faceto; guardando ancor di non esser tanto acerbo e mordace, che si faccia
conoscer per maligno, pungendo senza causa o ver con odio manifesto; o ver
persone troppo potenti, che è imprudenzia; o ver troppo misere, che è crudeltà;
o ver troppo scelerate, che è vanità; o ver dicendo cose che offendan quelli
che esso non vorria offendere, che è ignoranzia; perché si trovano alcuni che
si credono esser obligati a dir e punger senza rispetto ogni volta che possono,
vada pur poi la cosa come vole. E tra questi tali son quelli, che per dire una
parola argutamente, non guardan di macular l'onor d'una nobil donna;
il che è malissima cosa e degna di gravissimo castigo, perché in questo caso le
donne sono nel numero dei miseri, e però non meritano in ciò essere mordute,
ché non hanno arme da diffendersi. Ma, oltre a questi rispetti, bisogna che
colui che ha da esser piacevole e faceto, sia formato d'una certa natura
atta a tutte le sorti di piacevolezze ed a quelle accommodi li costumi, i gesti
e 'l volto; il quale quant'è più grave e severo e saldo, tanto più fa
le cose che son dette parer salse ed argute.</p>
</div2>
<div2 type="capitolo">
<head>LXXXIV</head>
<p>Ma voi, messer Federico, che pensaste di riposarvi sotto questo sfogliato
albero e nei mei secchi ragionamenti, credo che ne siate pentito e vi paia
esser entrato nell'ostaria di Montefiore; però ben sarà che, a guisa di
pratico corrieri, per fuggir un tristo albergo, vi leviate un poco più per
tempo che l'ordinario e seguitiate il camin vostro."
"Anzi," rispose messer Federico, "a così bon albergo sono io
venuto, che penso di starvi più che prima non aveva deliberato; però
riposerommi pur ancor fin a tanto che voi diate fine a tutto 'l
ragionamento proposto, del quale avete lasciato una parte che al principio
nominaste, che son le "burle"; e di ciò non è bono che questa
compagnia sia defraudata da voi. Ma sì come circa le facezie ci avete insegnato
molte belle cose e fattoci audaci nello usarle, per esempio di tanti singulari
ingegni e grandi omini, e prìncipi e re e papi, credo medesimamente che nelle
burle ci darete tanto ardimento, che pigliaremo segurtà di metterne in opera
qualcuna ancor contra di voi." Allor messer Bernardo ridendo, "Voi
non sarete," disse, "i primi; ma forse non vi verrà fatto, perché
omai tante n'ho ricevute, che mi guardo da ogni cosa, come i cani che,
scottati dall'acqua calda, hanno paura della fredda. Pur, poiché di questo
ancor volete ch'io dica, penso potermene espedir con poche parole.</p>
</div2>
<div2 type="capitolo">
<head>LXXXV</head>
<p>E' parmi che la burla non sia altro che un inganno amichevole di cose
che non offendano, o almen poco; e sì come nelle facezie il dir contra
l'aspettazione, così nelle burle il far contra l'aspettazione induce
il riso. E queste tanto più piacciono e sono laudate quanto più hanno dello
ingenioso e modesto; perché chi vol burlar senza rispetto spesso offende e poi
ne nascono disordini e gravi inimicizie. Ma i lochi donde cavar si posson le
burle son quasi i medesimi delle facezie. Però, per non replicargli, dico
solamente che di due sorti burle si trovano, ciascuna delle quali in più parti
poi divider si poria. L'una è, quando s'inganna ingeniosamente con
bel modo e piacevolezza chi si sia; l'altra, quando si tende quasi una
rete e mostra un poco d'esca, talché l'omo corre ad ingannarsi da se
stesso. Il primo modo è tale, quale fu la burla che a questi dì due gran
signore, ch'io non voglio nominare, ebbero per mezzo d'un Spagnolo
chiamato Castiglio." Allora la signora Duchessa, "E perché,"
disse, "non le volete voi nominare?" Rispose messer Bernardo:
"Non vorrei che lo avessero a male." Replicò la signora Duchessa
ridendo: "Non si disconvien talor usare le burle ancor coi gran signori;
ed io già ho udito molte esserne state fatte al duca Federico, al re Alfonso
d'Aragona, alla reina donna Isabella di Spagna ed a molti altri gran
prìncipi; ed essi non solamente non lo aver avuto a male, ma aver premiato
largamente i burlatori." Rispose messer Bernardo: "Né ancor con
questa speranza le nominarò io." "Dite come vi piace,"
suggiunse la signora Duchessa. Allor seguitò messer Bernardo e disse:
"Pochi dì sono che nella corte di chi io intendo capitò un contadin
bergamasco per servizio di un gentilom cortegiano, il qual fu tanto ben
divisato di panni ed acconcio così attillatamente che, avvenga che fosse usato
solamente a guardar buoi, né sapesse far altro mestiero, da chi non
l'avesse sentito ragionare saria stato tenuto per un galante cavaliero; e
così essendo detto a quelle due signore che quivi era capitato un Spagnolo
servitore del cardinale Borgia, che si chiamava Castiglio, ingeniosissimo,
musico, danzatore, ballatore e più accorto cortegiano che fosse in tutta
Spagna, vennero in estremo desiderio di parlargli, e sùbito mandarono per esso;
e dopo le onorevoli accoglienze, lo fecero sedere e cominciarono a parlargli
con grandissimo riguardo in presenzia d'ognuno; e pochi eran di quelli che
si trovavano presenti, che non sapessero che costui era un vaccaro bergamasco.
Però, vedendosi che quelle signore l'intertenevano con tanto rispetto e
tanto l'onoravano, furono le risa grandissime; tanto più che 'l bon
omo sempre parlava del suo nativo parlare zaffi bergamasco. Ma quei gentilomini
che faceano la burla aveano prima detto a queste signore che costui, tra
l'altre cose, era gran burlatore, e parlava eccellentemente tutte le
lingue, e massimamente lombardo contadino; di sorte che sempre estimarono che
fingesse; e spesso si voltavano l'una all'altra con certe maraviglie
e diceano: "Udite gran cosa, come contrafà questa lingua!" In
somma, tanto durò questo ragionamento, che ad ognuno doleano gli fianchi per le
risa; e fu forza che esso medesimo desse tanti contrasegni della sua nobilità,
che pur in ultimo queste signore, ma con gran fatica, credettero che 'l
fusse quello che egli era.</p>
</div2>
<div2 type="capitolo">
<head>LXXXVI</head>
<p>Di questa sorte burle ogni dì veggiamo; ma tra l'altre quelle son
piacevoli, che al principio spaventano e poi riescono in cosa sicura, perché il
medesimo burlato si ride di se stesso, vedendosi aver avuto paura di niente.
Come essendo io una notte alloggiato in Paglia, intervenne che nella medesima
ostaria ov'ero io erano ancor tre altri compagni, dui da Pistoia,
l'altro da Prato, i quali dopo cena si misero, come spesso si fa, a
giocare: così non v'andò molto che uno dei dui Pistolesi, perdendo il
resto, restò senza un quattrino, di modo che cominciò a desperarsi e maledire e
biastemare fieramente; e così rinegando se n'andò a dormire. Gli altri
dui, avendo alquanto giocato, deliberarono fare una burla a questo che era ito
a letto. Onde, sentendo che esso già dormiva, spensero tutti e lumi e velarono
il foco; poi si misero a parlar alto e far i maggiori romori del mondo,
mostrando venire a contenzione del gioco, dicendo uno: "Tu hai tolto la
carta di sotto"; l'altro negandolo, con dire: "E tu hai
invitato sopra flusso; il gioco vadi a monte"; e cotai cose, con tanto
strepito, che colui che dormiva si risvegliò; e sentendo che costoro giocavano
e parlavano così come se vedessero le carte, un poco aperse gli occhi, e non
vedendo lume alcuno in camera, disse: "E che diavol farete voi tutta
notte di cridare?" Poi sùbito se rimise giù, come per dormire. I dui
compagni non li diedero altrimenti risposta, ma seguitarono l'ordine suo,
di modo che costui, meglio risvegliato, cominciò a maravigliarsi, e vedendo
certo che ivi non era né foco né splendor alcuno e che pur costoro giocavano e
contendevano, disse: "E come potete voi veder le carte senza lume?"
Rispose uno delli dui: "Tu dèi aver perduto la vista insieme con li
danari; non vedi tu, se qui abbiam due candele?" Levossi quello che era
in letto su le braccia e quasi adirato disse: "O ch'io sono ebriaco
o cieco, o voi dite le bugie". Li due levaronsi ed andorono a letto
tentoni, ridendo e mostrando di credere che colui si facesse beffe di loro; ed
esso pur replicava: "Io dico che non vi veggo". In ultimo li dui
cominciorono a mostrare di maravigliarsi forte e l'uno disse
all'altro: "Oimè, parmi che 'l dica da dovero; da' qua
quella candela, e veggiamo se forse gli si fosse inturbidata la vista".
Allor quel meschino tenne per fermo d'esser diventato cieco, e piangendo
dirottamente disse: "O fratelli mei, io son cieco"; e sùbito
cominciò a chiamar la Nostra Donna di Loreto e pregarla che gli perdonasse le
biastemme e le maledizioni che gli avea date per aver perduto i denari. I dui
compagni pur lo confortavano e dicevano: "E' non è possibile che tu
non ci vegghi; egli è una fantasia che tu t'hai posta in capo".
"Oimè", replicava l'altro, "che questa non è fantasia,
né vi veggo io altrimenti che se non avessi mai avuti occhi in testa".
"Tu hai pur la vista chiara", rispondeano li dui e diceano
l'un altro: "Guarda come egli apre ben gli occhi e come gli ha
belli! e chi poria creder ch'ei non vedesse?" Il poveretto tuttavia
piangea più forte e dimandava misericordia a Dio. In ultimo costoro gli
dissero: "Fa' voto d'andare alla Nostra Donna di Loreto
devotamente scalzo ed ignudo, ché questo è il miglior rimedio che si possa
avere; e noi fra tanto andaremo ad Acqua Pendente e quest'altre terre
vicine per veder di qualche medico, e non ti mancaremo di cosa alcuna
possibile". Allora quel meschino sùbito s'inghinocchiò nel letto, e
con infinite lacrime ed amarissima penitenzia dello aver biastemato fece voto
solenne d'andar ignudo a Nostra Signora di Loreto ed offerirgli un paio
d'occhi d'argento e non mangiar carne il mercore, né ova il venere, e
digiunar pane ed acqua ogni sabbato ad onore di Nostra Signora, se gli
concedeva grazia di ricuperar la vista. I dui compagni, entrati in
un'altra camera, accesero un lume e se ne vennero con le maggior risa del
mondo davanti a questo poveretto; il quale, benché fosse libero di così grande
affanno, come potete pensare; pur era tanto attonito della passata paura, che
non solamente non potea ridere, ma né pur parlare; e li dui compagni non
faceano altro che stimularlo, dicendo che era obligato a pagar tutti questi
voti, perché avea ottenuta la grazia domandata.</p>
</div2>
<div2 type="capitolo">
<head>LXXXVII</head>
<p>Dell'altra sorte di burle, quando l'omo inganna se stesso non darò
io altro esempio, se non quello che a me intervenne non è gran tempo: perché a
questo carneval passato Monsignor mio di San Pietro ad Vincula, il qual sa come
io mi piglio piacer, quando son maschera, di burlar frati, avendo prima ben
ordinate ciò che fare intendeva, venne insieme un dì con Monsignor
d'Aragona ed alcuni altri cardinali a certe finestre in Banchi, mostrando
voler star quivi a veder passar le maschere, come è usanza di Roma. Io, essendo
maschera, passai, e vedendo un frate così da un canto che stava un poco
suspeso, giudicai aver trovata la mia ventura e sùbito gli corsi come un
famelico falcone alla preda; e prima domandatogli chi egli era ed esso
rispostomi mostrai di conoscerlo e con molte parole cominciai ad indurlo a
credere che 'l barigello l'andava cercando per alcune male
informazioni che di lui s'erano avute, e confortarlo che venisse meco
insino alla cancelleria, ché io quivi lo salvarei. Il frate, pauroso e tutto
tremante, parea che non sapesse che si fare e dicea dubitar, se si dilungava da
San Celso d'esser preso. Io pur facendogli bon animo, gli dissi tanto che
mi montò di groppa, ed allor a me parve d'aver a pien compito il mio
disegno; così sùbito cominciai a rimettere il cavallo per Banchi il qual andava
saltellando e traendo calci. Imaginate or voi che bella vista facea un frate in
groppa di una maschera, col volare del mantello e scuotere il capo innanzi e
'ndietro che sempre parea che andasse per cadere. Con questo bel
spettaculo cominciarono que' signori a tirarci ova dalle finestre, poi
tutti i banchieri e quante persone v'erano; di modo che non con maggior
impeto cadde dal cielo mai la grandine, come da quelle finestre cadeano
l'ova, le quali per la maggior parte sopra di me venivano; ed io per esser
maschera non mi curava, e pareami che quelle risa fossero tutte per lo frate e
non per me; e per questo più volte tornai innanzi e 'ndietro per Banchi,
sempre con quella furia alle spalle; benché il frate quasi piangendo mi pregava
ch'io lo lassassi scendere e non facessi questa vergogna all'abito;
poi, di nascosto, il ribaldo si facea dar ova ad alcuni staffieri posti quivi
per questo effetto, e mostrando tenermi stretto per non cadere me le
schiacciava nel petto, spesso in sul capo, e talor in su la fronte medesima;
tanto ch'io era tutto consumato. In ultimo, quando ognuno era stanco e di
ridere e di tirar ova, mi saltò di groppa, e callatosi indrieto lo scapularo
mostrò una gran zazzera e disse: "Messer Bernardo, io son un famiglio di
stalla di San Pietro ad Vincula e son quello che governa il vostro
muletto". Allor io non so qual maggiore avessi o dolore o ira o vergogna;
pur, per men male, mi posi a fuggire verso casa e la mattina seguente non osava
comparere; ma le risa di questa burla non solamente il dì seguente, ma quasi
insino adesso son durate."</p>
</div2>
<div2 type="capitolo">
<head>LXXXVIII</head>
<p>E così essendosi per lo raccontarla alquanto rinovato il ridere, suggiunse
messer Bernardo: È ancor un modo di burlare assai piacevole, onde medesimamente
si cavano facezie, quando si mostra crede re che l'omo voglia fare una
cosa, che in vero non vol fare. Come essendo io in sul ponte di Leone una sera
dopo cena, e andando insieme con Cesare Beccadello scherzando, cominciammo
l'un l'altro a pigliarsi alle braccia, come se lottare volessimo; e
questo perché allor per sorte parea che in su quel ponte non fusse persona; e
stando così, sopragiunsero dui Franzesi i quali, vedendo questo nostro debatto,
dimandarono che cosa era e fermaronsi per volerci spartire, con opinion che noi
facessimo questione da dovero. Allor io tosto, "Aiutatemi", dissi,
"signori, ché questo povero gentilomo a certi tempi di luna ha mancamento
di cervello; ed ecco che adesso si vorria pur gittar dal ponte nel
fiume". Allora quei dui corsero, e meco presero Cesare e tenevanlo
strettissimo; ed esso, sempre dicendomi ch'io era pazzo, mettea più forza
per svilupparsi loro dalle mani e costoro tanto più lo stringevano; di sorte
che la brigata cominciò a vedere questo tumulto ed ognun corse; e quanto più il
bon Cesare battea delle mani e piedi, ché già cominciava entrare in collera,
tanto più gente sopragiungeva; e per la forza grande che esso metteva,
estimavano fermamente che volesse saltar nel fiume, e per questo lo stringevan
più; di modo che una gran brigata d'omini lo portarono di peso
all'osteria, tutto scarmigliato e senza berretta, pallido dalla collera e
dalla vergogna; ché non gli valse mai cosa che dicesse, tra perché quei
Franzesi non lo intendevano, tra perché io ancor conducendogli all'osteria
sempre andava dolendomi della disavventura del poveretto, che fosse così
impazzito.</p>
</div2>
<div2 type="capitolo">
<head>LXXXIX</head>
<p>Or, come avemo detto, delle burle si poria parlar largamente; ma basti il
replicare che i lochi onde si cavano sono i medesimi delle facezie. Degli
esempi poi n'avemo infiniti, ché ogni dì ne veggiamo; e tra gli altri,
molti piacevoli ne sono nelle novelle del Boccaccio, come quelle che faceano
Bruno e Buffalmacco al suo Calandrino ed a maestro Simone, e molte altre di
donne, che veramente sono ingeniose e belle. Molti omini piacevoli di questa
sorte ricordomi ancor aver conosciuti a' mei dì, e tra gli altri in Padoa
uno scolar siciliano, chiamato Ponzio, il qual vedendo una volta un contadino
che aveva un paro di grossi caponi, fingendo volergli comperare fece mercato
con esso e disse che andasse a casa seco, ché, oltre al prezzo, gli darebbe da
far colazione; e così lo condusse in parte dove era un campanile, il quale è
diviso dalla chiesa, tanto che andar vi si po d'intorno; e proprio ad una
delle quattro facce del campanile rispondeva una stradetta piccola. Quivi
Ponzio, avendo prima pensato ciò che far intendeva, disse al contadino:
"Io ho giocato questi caponi con un mio compagno, il qual dice che questa
torre circunda ben quaranta piedi, ed io dico di no; e a punto allora
quand'io ti trovai aveva comperato questo spago per misurarla; però, prima
che andiamo a casa, voglio chiarirmi chi di noi abbia vinto"; e così
dicendo trassesi dalla manica quel spago e diello da un capo in mano al
contadino e disse: "Da' qua"; e tolse i caponi e prese il
spago dall'altro capo; e, come misurar volesse, cominciò a circundar la
torre avendo prima fatto affermar il contadino, e tener il spago dalla parte
che era opposta a quella faccia che rispondeva nella stradetta; alla quale come
esso fu giunto, così ficcò un chiodo nel muro, a cui annodò il spago; e
lasciatolo in tal modo, cheto cheto se n'andò per quella stradetta coi
caponi. Il contadino per bon spazio stette fermo, aspettando pur che colui
finisse di misurare; in ultimo, poi che più volte ebbe detto: "Che fate
voi tanto?", volse vedere, e trovò che quello che tenea lo spago non era
Ponzio, ma era un chiodo fitto nel muro, il qual solo gli restò per pagamento
dei caponi. Di questa sorte fece Ponzio infinite burle. Molti altri sono ancora
stati omini piacevoli di tal manera, come il Gonella, il Meliolo in que'
tempi, ed ora il nostro frate Mariano e frate Serafino qui, e molti che tutti
conoscete. Ed in vero questo modo è lodevole in omini che non facciano altra
professione; ma le burle del cortegiano par che si debbano allontanar un poco
più dalla scurilità. Deesi ancora guardar che le burle non passino alla
barraria, come vedemo molti mali omini che vanno per lo mondo con diverse
astuzie per guadagnar denari, fingendo or una cosa ed or un'altra; e che
non siano anco troppo acerbe, e sopra tutto aver rispetto e riverenzia, così in
questo come in tutte l'altre cose, alle donne, e massimamente dove
intervenga offesa della onestà."</p>
</div2>
<div2 type="capitolo">
<head>XC</head>
<p>Allora il signor Gasparo, "Per certo," disse, "messer
Bernardo, voi sete pur troppo parziale a queste donne. E perché volete voi che
più rispetto abbiano gli omini alle donne, che le donne agli omini? Non dee a
noi forse esser tanto caro l'onor nostro, quanto ad esse il loro? A voi
pare adunque che le donne debban pungere e con parole e con beffe gli omini in
ogni cosa senza riservo alcuno, e gli omini se ne stiano muti e le ringrazino
da vantaggio?" Rispose allor messer Bernardo: "Non dico io che le
donne non debbano aver nelle facezie e nelle burle quei respetti agli omini che
avemo già detti; dico ben che esse possono con più licenzia morder gli omini di
poca onestà, che non possono gli omini mordere esse; e questo perché noi stessi
avemo fatta una legge, che in noi non sia vicio né mancamento né infamia alcuna
la vita dissoluta e nelle donne sia tanto estremo obbrobrio e vergogna, che
quella di chi una volta si parla male, o falsa o vera che sia la calunnia che
se le dà, sia per sempre vituperata. Però essendo il parlar dell'onestà
delle donne tanto pericolosa cosa d'offenderle gravemente, dico che dovemo
morderle in altro ed astenerci da questo; perché pungendo la facezia o la burla
troppo acerbamente, esce del termine che già avemo detto convenirsi a
gentilomo."</p>
</div2>
<div2 type="capitolo">
<head>XCI</head>
<p>Quivi, facendo un poco di pausa messer Bernardo, disse il signor Ottavian
Fregoso ridendo: "Il signor Gaspar potrebbe rispondervi che questa legge,
che voi allegate che noi stessi avemo fatta, non è forse così fuor di ragione
come a voi pare; perché essendo le donne animali imperfettissimi e di poca o
niuna dignità a rispetto degli omini, bisognava, poiché da sé non erano capaci
di far atto alcun virtuoso, che con la vergogna e timor d'infamia si
ponesse loro un freno, che quasi per forza in esse introducesse qualche bona
qualità; e parve che più necessaria loro fosse la continenzia che alcuna altra,
per aver certezza dei figlioli; onde è stato forza con tutti gl'ingegni ed
arti e vie possibili far le donne continenti, e quasi conceder loro che in
tutte l'altre cose siano di poco valore, e che sempre facciano il
contrario di ciò che devriano. Però essendo lor licito far tutti gli altri
errori senza biasimo, se noi le vorremo mordere di quei diffetti i quali, come
avemo detto, tutti ad esse sono conceduti e però a loro non sono
disconvenienti, né esse se ne curano, non moveremo mai il riso; perché già voi
avete detto che 'l riso si move con alcune cose che son
disconvenienti.</p>
</div2>
<div2 type="capitolo">
<head>XCII</head>
<p>Allor la signora Duchessa, "In questo modo," disse,
"signor Ottaviano, parlate delle donne; e poi vi dolete che esse non
v'amino?" "Di questo non mi dolgo io," rispose il signor
Ottaviano, "anzi le ringrazio, poiché con lo amarmi non m'obligano
ad amar loro; né parlo di mia opinione, ma dico che 'l signor Gasparo
potrebbe allegar queste ragioni." Disse messer Bernardo: "Gran
guadagno in vero fariano le donne se potessero riconciliarsi con dui suoi tanto
gran nemici, quanto siete voi e 'l signor Gasparo." "Io non
son lor nemico," rispose il signor Gasparo, "ma voi sete ben nemico
degli omini; ché se pur volete che le donne non siano mordute circa questa
onestà, dovreste mettere una legge ad esse ancor, che non mordessero gli omini
in quello che a noi così è vergogna, come alle donne la incontinenzia. E perché
non fu così conveniente ad Alonso Cariglio la risposta che diede alla signora
Boadiglia della speranza che avea di campar la vita, perché essa lo pigliasse
per marito, come a lei la proposta che ognun che lo conoscea pensava che
'l Re lo avesse da far impiccare? E perché non fu così licito a Riciardo
Minutoli gabbar la moglie di Filippello e farla venir a quel bagno, come a
Beatrice far uscire del letto Egano suo marito e fargli dare delle bastonate da
Anichino, poi che un gran pezzo con lui giacciuta si fu? E quell'altra che
si legò lo spago al dito del piede e fece credere al marito proprio non esser
dessa? Poiché voi dite che quelle burle di donne nel Giovan Boccaccio son così
ingeniose e belle."</p>
</div2>
<div2 type="capitolo">
<head>XCIII</head>
<p>Allora messer Bernardo ridendo, "Signori," disse, "essendo
stato la parte mia solamente disputar delle facezie, io non intendo passar quel
termine; e già penso aver detto perché a me non paia conveniente morder le
donne né in detti né in fatti circa l'onestà, e ancor ad esse aver posto
regula, che non pungan gli omini dove lor dole. Dico ben che delle burle e
motti che voi, signor Gasparo, allegate, quello che disse Alonso alla signora
Boadiglia, avvegna che tocchi un poco la onestà, non mi dispiace, perché è
tirato assai da lontano ed è tanto occulto che si po intendere simplicemente,
di modo che esso potea dissimularlo ed affermare non l'aver detto a quel
fine. Un altro ne disse al parer mio disconveniente molto; e questo fu, che
passando la Regina davanti la casa pur della signora Boadiglia, vide Alonso la
porta tutta dipinta con carboni di quegli animali disonesti che si dipingono
per l'osterie in tante forme; ed accostatosi alla Contessa di Castagneto,
disse: "Eccovi, Signora, le teste delle fiere che ogni giorno ammazza la
signora Boadiglia alla caccia". Vedete che questo, avvegna che sia
ingeniosa metafora, e ben tolta dai cacciatori, che hanno per gloria aver
attaccate alle lor porte molte teste di fiere, pur è scurile e vergognoso;
oltra che non fu risposta, ché il rispondere ha molto più del cortese, perché
par che l'omo sia provocato; e forza è che sia all'improviso. Ma
tornando a proposito delle burle delle donne, non dico io che faccian bene ad
ingannare i mariti, ma dico che alcuni di quegli inganni che recita Giovan
Boccaccio delle donne son belli ed ingeniosi assai, e massimamente quelli che
voi proprio avete detti. Ma, secondo me, la burla di Riciardo Minutoli passa il
termine ed è più acerba assai che quella di Beatrice, ché molto più tolse
Riciardo Minutoli alla moglie di Filippello, che non tolse Beatrice ad Egano
suo marito; perché Riciardo con quello inganno sforzò colei e fecela far di se
stessa quello che ella non voleva; e Beatrice ingannò suo marito per far essa
di se stessa quello che le piaceva."</p>
</div2>
<div2 type="capitolo">
<head>XCIV</head>
<p>Allor il signor Gasparo, "Per niuna altra causa," disse,
"si po escusar Beatrice eccetto che per amore; il che si deve così
ammettere negli omini, come nelle donne." Allora messer Bernardo,
"In vero," rispose, grande escusazione d'ogni fallo portan
seco le passioni d'amore; nientedimeno io per me giudico che un gentilomo
di valore il quale ami, debba, così in questo come in tutte l'altre cose,
esser sincero e veridico; e se è vero che sia viltà e mancamento tanto
abominevole l'esser traditore ancora contra un nemico, considerate quanto
più si deve estimar grave tal errore contra persona che s'ami; ed io credo
che ogni gentil innamorato tolleri tante fatiche, tante vigilie, si sottoponga
a tanti pericoli, sparga tante lacrime, usi tanti modi e vie di compiacere
l'amata donna, non per acquistarne principalmente il corpo, ma per vincer
la ròcca di quell'animo, spezzare quei durissimi diamanti, scaldar
que' freddi ghiacci, che spesso ne' delicati petti stanno di queste
donne; e questo credo sia il vero e sodo piacere e 'l fine dove tende la
intenzione d'un nobil core; e certo io per me amerei meglio, essendo
innamorato, conoscer chiaramente che quella a cui io servissi mi redamasse di
core e m'avesse donato l'animo, senza averne mai altra satisfazione,
che goderla ed averne ogni copia contra sua voglia; ché in tal caso a me
pareria esser patrone d'un corpo morto. Però quelli che consegueno e suoi
desidèri per mezzo di queste burle, che forse più tosto tradimenti che burle
chiamar si poriano, fanno ingiuria ad altri; né con tutto ciò han quella
satisfazione che in amor desiderar si deve, possedendo il corpo senza la
voluntà. Il medesimo dico d'alcun'altri, che in amore usano
incantesmi, malie e talor forza, talor sonniferi e simili cose; e sappiate che
li doni ancora molto diminuiscono i piaceri d'amore, perché l'omo po
star in dubbio di non esser amato, ma che quella donna faccia dimostrazion
d'amarlo per trarne utilità. Però vedete gli amori di gran donne essere
estimati, perché par che non possano proceder d'altra causa che da proprio
e vero amore, né si dee credere che una gran signora mai dimostri amare un suo
minore, se non l'ama veramente."</p>
</div2>
<div2 type="capitolo">
<head>XCV</head>
<p>Allor il signor Gaspar, "Io non nego," rispose, "che la
intenzione, le fatiche e i periculi degli innamorati non debbano aver
principalmente il fin suo indrizzato alla vittoria dell'animo più che del
corpo della donna amata; ma dico che questi inganni, che voi negli omini
chiamate tradimenti e nelle donne burle, son ottimi mezzi per giungere a questo
fine, perché sempre chi possede il corpo delle donne è ancora signor
dell'animo; e se ben vi ricorda, la moglie di Filippello, dopo tanto
ramarico per lo inganno fattoli da Riciardo, conoscendo quanto più saporiti
fossero i basci dell'amante che que' del marito, voltata la sua
durezza in dolce amore verso Riciardo, tenerissimamente da quel giorno innanzi
l'amò. Eccovi che quello che non avea potuto far il sollicito frequentare,
i doni e tant'altri segni così lungamente dimostrati, in poco d'ora
fece lo star con lei. Or vedete che pur questa burla, o tradimento, come
vogliate dire, fu bona via per acquistar la ròcca di quell'animo."
Allora messer Bernardo, "Voi," disse "fate un presuposto
falsissimo; ché se le donne dessero sempre l'animo a chi lor tiene il
corpo, non se ne trovaria alcuna che non amasse il marito più che altra persona
del mondo; il che si vede in contrario. Ma Giovan Boccaccio era, come sete
ancor voi, a gran torto nemico delle donne."</p>
</div2>
<div2 type="capitolo">
<head>XCVI</head>
<p>Rispose il signor Gaspar: "Io non son già lor nemico; ma ben pochi
omini di valor si trovano, che generalmente tengan conto alcuno di donne, se
ben talor per qualche suo disegno mostrano il contrario." Rispose allora
messer Bernardo: "Voi non solamente fate ingiuria alle donne, ma ancor a
tutti gli omini che l'hanno in riverenzia; nientedimeno io, come ho detto,
non voglio per ora uscir del mio primo proposito delle burle ed entrar in
impresa così difficile, come sarebbe il diffender le donne contra voi, che sete
grandissimo guerriero; però darò fine a questo mio ragionamento, il qual forse
è stato molto più lungo che non bisognava, ma certo men piacevole che voi non
aspettavate. E poich'io veggio le donne starsi così chete e supportar le
ingiurie da voi così pazientemente come fanno, estimarò da mo innanzi esser
vera una parte di quello che ha detto el signor Ottaviano, cioè che esse non si
curano che di lor sia detto male in ogni altra cosa, pur che non siano mordute
di poca onestà." Allora una gran parte di quelle donne, ben per averle la
signora Duchessa fatto così cenno, si levarono in piedi e ridendo tutte corsero
verso il signor Gasparo, come per dargli delle busse, e farne come le Baccanti
d'Orfeo, tuttavia dicendo: "Ora vedrete, se ci curiamo che di noi si
dica male."</p>
</div2>
<div2 type="capitolo">
<head>XCVII</head>
<p>Così, tra per le risa, tra per lo levarsi ognun in piedi, parve che 'l
sonno, il quale omai occupava gli occhi e l'animo d'alcuni, si
partisse; ma il signor Gasparo cominciò a dire: "Eccovi che per non aver
ragione voglion valersi della forza ed a questo modo finire il ragionamento,
dandoci, come si sol dire, una licenzia braccesca." Allor, "Non vi
verrà fatto," rispose la signora Emilia; "ché, poiché avete veduto
messer Bernardo stanco del lungo ragionare, avete cominciato a dir tanto mal
delle donne, con opinione di non aver chi vi contradica; ma noi metteremo in
campo un cavalier più fresco, che combatterà con voi, acciò che l'error
vostro non sia così lungamente impunito." Così rivoltandosi al Magnifico
Iuliano, il qual fin allora poco parlato avea, disse: "Voi sete estimato
protettor dell'onor delle donne; però adesso è tempo che dimostriate non
aver acquistato questo nome falsamente; e se per lo addietro di tal professione
avete mai avuto remunerazione alcuna, ora pensar dovete, reprimendo così acerbo
nemico nostro, d'obligarvi molto più tutte le donne, e tanto che, avvegna
che mai non si faccia altro che pagarvi, pur l'obligo debba sempre restar
vivo, né mai si possa finir di pagare."</p>
</div2>
<div2 type="capitolo">
<head>XCVIII</head>
<p>Allora il Magnifico Iuliano, "Signora mia," rispose,
"parmi che voi facciate molto onore al vostro nemico e pochissimo al
vostro diffensore; perché certo insin a qui niuna cosa ha detta il signor
Gasparo contra le donne, che messer Bernardo non gli abbia ottimamente
risposto: e credo che ognun di noi conosca che al cortegiano si convien aver
grandissima riverenzia alle donne, e che chi è discreto e cortese non deve mai
pungerle di poca onestà, né scherzando né da dovero; però il disputar questa
così palese verità è quasi un metter dubbio nelle cose chiare. Parmi ben che
'l signor Ottaviano sia un poco uscito de' termini, dicendo che le
donne sono animali imperfettissimi e non capaci di far atto alcuno virtuoso e
di poca o niuna dignità a rispetto degli omini; e perché spesso si dà fede a
coloro che hanno molta autorità se ben non dicono così compitamente il vero, ed
ancor quando parlano da beffe, hassi il signor Gaspar lassato indur dalle
parole del signor Ottaviano a dire che gli omini savi d'esse non tengon
conto alcuno; il che è falsissimo; anzi, pochi omini di valore ho io mai
conosciuti, che non amino ed osservino le donne; la virtù delle quali, e
conseguentemente la dignità, estimo io che non sia punto inferior a quella
degli omini. Nientedimeno, se si avesse da venire a questa contenzione, la
causa delle donne averebbe grandissimo disfavore; perché questi signori hanno
formato un cortegiano tanto eccellente e con tante divine condizioni, che chi
averà il pensiero a considerarlo tale, imaginerà i meriti delle donne non poter
aggiungere a quel termine. Ma, se la cosa avesse da esser pari, bisognarebbe
prima che un tanto ingenioso e tanto eloquente quanto sono il conte Ludovico e
messer Federico, formasse una donna di palazzo con tutte le perfezioni
appartenenti a donna, così come essi hanno formato il cortegiano con le
perfezioni appartenenti ad omo; ed allor se quel che diffendesse la lor causa
fosse d'ingegno e d'eloquenzia mediocre, penso che, per esser aiutato
dalla verità, dimostraria chiaramente che le donne son così virtuose come gli
omini." Rispose la signora Emilia: "Anzi molto più; e che così sia,
vedete che la virtù è femina e 'l vicio maschio."</p>
</div2>
<div2 type="capitolo">
<head>XCIX</head>
<p>Rise allor il signor Gasparo, e voltatosi a messer Nicolò Frigio, "Che
ne credete voi, Frigio?" disse. Rispose il Frigio: "Io ho
compassione al signor Magnifico, il quale, ingannato dalle promesse e lusinghe
della signora Emilia, è incorso in errore di dir quello di che io in suo
servizio mi vergogno." Rispose la signora Emilia pur ridendo: "Ben
vi vergognarete voi di voi stesso quando vedrete il signor Gasparo, convinto,
confessar il suo e 'l vostro errore e domandar quel perdono, che noi non
gli vorremo concedere." Allora la signora Duchessa: "Per esser
l'ora molto tarda voglio," disse, "che differiamo il tutto a
domani; tanto più perché mi par ben fatto pigliar il consiglio del signor
Magnifico: cioè che, prima che si venga a questa disputa, così si formi una
donna di palazzo con tutte le perfezioni, come hanno formato questi signori il
perfetto cortegiano." "Signora," disse allor la signora
Emilia, "Dio voglia che noi non ci abbattiamo a dar questa impresa a
qualche congiurato col signor Gasparo, che ci formi una cortegiana che non
sappia far altro che la cucina e filare." Disse il Frigio: "Ben è
questo il suo proprio officio." Allor la signora Duchessa, "Io
voglio," disse, "confidarmi del signor Magnifico, il qual, per
esser di quello ingegno e giudicio che è, son certa che imaginerà quella
perfezion maggiore che desiderar si po in donna ed esprimeralla ancor ben con
le parole; e così averemo che opporre alle false calunnie del signor
Gasparo."</p>
</div2>
<div2 type="capitolo">
<head>C</head>
<p>"Signora mia," rispose il Magnifico, "io non so come bon
consiglio sia il vostro impormi impresa di tanta importanzia, ch'io in
vero non mi vi sento sufficiente; né sono io come il Conte e messer Federico, i
quali con la eloquenzia sua hanno formato un cortegiano che mai non fu né forse
po essere. Pur, se a voi piace ch'io abbia questo carico, sia almen con
quei patti che hanno avuti quest'altri signori: cioè che ognun possa dove
gli parerà contradirmi, ch'io questo estimarò non contradizione, ma aiuto;
e forse col correggere gli errori mei, scoprirassi quella perfezion della donna
di palazzo, che si cerca." "Io spero," rispose la signora
Duchessa, "che 'l vostro ragionamento sarà tale che poco vi si potrà
contradire. Sì che mettete pur l'animo a questo sol pensiero e formateci
una tal donna, che questi nostri avversari si vergognino a dir ch'ella non
sia pari di virtù al cortegiano; del quale ben sarà che messer Federico non
ragioni più, ché pur troppo l'ha adornato, avendogli massimamente da esser
dato paragone d'una donna." "A me, Signora," disse allor
messer Federico, "ormai poco o niente avanza che dir sopra il cortegiano;
e quello che pensato aveva, per le facezie di messer Bernardo m'è uscito
di mente." "Se così è," disse la signora Duchessa,
"dimani riducendoci insieme a bon'ora, aremo tempo di satisfar
all'una cosa e l'altra." E così detto si levarono tutti in
piedi; e presa riverentemente licenzia dalla signora Duchessa, ciascun si fu
alla stanzia sua.</p>
</div2>
</div1>
<div1 n="Libro terzo">
<head n="Il terzo libro del Cortegiano del conte Baldesar Castiglione">IL TERZO
LIBRO DEL CORTEGIANO DEL CONTE BALDESAR CASTIGLIONE</head>
<opener>
<salute>A MESSER ALFONSO ARIOSTO</salute></opener>
<div2 type="capitolo">
<head>I</head>
<p>Leggesi che Pitagora sottilissimamente e con bel modo trovò la misura del
corpo d'Ercule; e questo, che sapendosi quel spazio nel quale ogni cinque
anni si celebravan i giochi Olimpici in Acaia presso Elide inanzi al tempio di
Iove Olimpico esser stato misurato da Ercule, e fatto un stadio di seicento e
vinticinque piedi, de' suoi proprii; e gli altri stadi, che per tutta
Grecia dai posteri poi furono instituiti, esser medesimamente di seicento e
vinticinque piedi, ma con tutto ciò alquanto più corti di quello, Pitagora
facilmente conobbe a quella proporzion quanto il piè d'Ercule fosse stato
maggior degli altri piedi umani; e così, intesa la misura del piede, a quella
comprese tutto 'l corpo d'Ercule tanto esser stato di grandezza
superiore agli altri omini proporzionalmente, quanto quel stadio agli altri
stadi. Voi adunque, messer Alfonso mio, per la medesima ragione, da questa
piccol parte di tutto 'l corpo potete chiaramente conoscer quanto la corte
d'Urbino fosse a tutte l'altre della Italia superiore, considerando
quanto i giochi, li quali son ritrovati per recrear gli animi affaticati dalle
facende più ardue, fossero a quelli che s'usano nell'altre corti
della Italia superiori. E se queste eran tali, imaginate quali eran poi
l'altre operazion virtuose, ov'eran gli animi intenti e totalmente
dediti; e di questo io confidentemente ardisco di parlare con speranza
d'esser creduto, non laudando cose tanto antiche che mi sia licito
fingere, e possendo approvar quant'io ragiono col testimonio de molti
omini degni di fede che vivono ancora, e presenzialmente hanno veduto e
conosciuto la vita e i costumi che in quella casa fiorirono un tempo; ed io mi
tengo obligato, per quanto posso, di sforzarmi con ogni studio vendicar dalla
mortal oblivione questa chiara memoria e scrivendo farla vivere negli animi dei
posteri. Onde forse per l'avvenire non mancherà chi per questo ancor porti
invidia al secol nostro; ché non è alcun che legga le maravigliose cose degli
antichi, che nell'animo suo non formi una certa maggior opinion di coloro
di chi si scrive, che non pare che possano esprimer quei libri, avvegna che
divinamente siano scritti. Così noi desideramo che tutti quelli, nelle cui mani
verrà questa nostra fatica, se pur mai sarà di tanto favor degna che da nobili
cavalieri e valorose donne meriti esser veduta, presumano e per fermo tengano
la corte d'Urbino esser stata molto più eccellente ed ornata d'omini
singulari, che noi non potemo scrivendo esprimere; e se in noi fosse tanta
eloquenzia, quanto in essi era valore, non aremmo bisogno d'altro
testimonio per far che alle parole nostre fosse da quelli che non l'hanno
veduto dato piena fede.</p>
</div2>
<div2 type="capitolo">
<head>II</head>
<p>Essendosi adunque ridutta il seguente giorno all'ora consueta la
compagnia al solito loco e postasi con silenzio a sedere, rivolse ognun gli
occhi a messer Federico ed al Magnifico Iuliano, aspettando qual di lor desse
principio a ragionare. Onde la signora Duchessa, essendo stata alquanto cheta,
"Signor Magnifico," disse, "ognun desidera veder questa
vostra donna ben ornata; e se non ce la mostrate di tal modo che le sue
bellezze tutte si veggano, estimaremo che ne siate geloso." Rispose il
Magnifico: "Signora, se io la tenessi per bella, la mostrarei senza altri
ornamenti e di quel modo che volse veder Paris le tre dee; ma se queste donne,
che pur lo san fare, non m'aiutano ad acconciarla, io dubito che non
solamente il signor Gasparo e 'l Frigio, ma tutti quest'altri signori
aranno giusta causa di dirne male. Però, mentre che ella sta pur in qualche
opinion di bellezza, forse sarà meglio tenerla occulta e veder quello che
avanza a messer Federico a dir del cortegiano, che senza dubbio è molto più
bello che non po esser la mia donna." "Quello ch'io mi avea
posto in animo," rispose messer Federico, "non è tanto appertenente
al cortegiano, che non si possa lassar senza danno alcuno; anzi è quasi diversa
materia da quella che sin qui s'è ragionata." "E che cosa è
egli adunque?" disse la signora Duchessa. Rispose messer Federico:
"Io m'era deliberato, per quanto poteva, dichiarir le cause de
queste compagnie ed ordini de cavalieri fatti da gran prìncipi sotto diverse
insegne, com'è quel di San Michele nella casa di Francia; quel del
Gartier, che è sotto il nome di San Georgio, nella casa d'Inghilterra; il
Toison d'oro in quella di Borgogna; ed in che modo si diano queste dignità
e come se ne privino quelli che lo meritano; onde siano nate, chi ne sian stati
gli autori ed a che fine l'abbiano instituite; perché pur nelle gran corti
son questi cavalieri sempre onorati. Pensavo ancor, se 'l tempo mi fosse
bastato, oltre alla diversità de' costumi che s'usano nelle corti
de' prìncipi cristiani nel servirgli, nel festeggiare e farsi vedere nei
spettaculi publici, parlar medesimamente qualche cosa di quella del Gran Turco,
ma molto più particularmente di quella del Sofi re di Persia; ché, avendo io
inteso da mercatanti che lungamente son stati in quel paese, gli omini nobili
di là esser molto valorosi e di gentil costumi ed usar nel conversar l'un
con l'altro, nel servir donne, ed in tutte le sue azioni molta cortesia e
molta discrezione e, quando occorre, nell'arme, nei giochi e nelle feste
molta grandezza, molta liberalità e leggiadria, sonomi dilettato di saper quali
siano in queste cose i modi di che essi più s'apprezzano, in che
consisteno le lor pompe ed attillature d'abiti e d'arme; in che siano
da noi diversi ed in che conformi; che manera d'intertenimenti usino le
lor donne, e con quanta modestia favoriscano chi le serve per amore. Ma invero
non è ora conveniente entrar in questo ragionamento, essendovi massimamente
altro che dire, e molto più al nostro proposito che questo."</p>
</div2>
<div2 type="capitolo">
<head>III</head>
<p>"Anzi," disse il signor Gasparo, "e questo e molte altre
cose son più al proposito che 'l formar questa donna di palazzo, atteso
che le medesime regule che son date per lo cortegiano, servono ancor alla
donna; perché così deve ella aver rispetto ai tempi e lochi ed osservar, per
quanto comporta la sua imbecillità, tutti quegli altri modi di che tanto
s'è ragionato, come il cortegiano. E però in loco di questo non sarebbe
forse stato male insegnar qualche particularità di quelle che appartengono al
servizio della persona del principe, ché pur al cortegian si convien saperle ed
aver grazia in farle; o veramente dir del modo che s'abbia a tener negli
esercizi del corpo e come cavalcare, manegglar l'arme, lottare ed in che
consiste la difficultà di queste operazioni. Disse allor la signora Duchessa
ridendo: "I signori non si servono alla persona di così eccellente
cortegiano, come è questo: gli esercizi poi del corpo e forze e destrezze della
persona lassaremo che messer Pietro Monte nostro abbia cura d'insegnar,
quando gli parerà tempo più commodo; perché ora il Magnifico non ha da parlar
d'altro che di questa donna della qual parmi che voi già cominciate aver
paura, e però vorreste farci uscir di proposito." Rispose il Frigio:
"Certo è che impertinente e for di proposito è ora il parlar di donne,
restando massimamente ancora che dire del cortegiano, perché non si devria
mescolar una cosa con l'altra." "Voi siete in grande
errore," rispose messer Cesare Gonzaga; "perché come corte alcuna,
per grande che ella sia, non po aver ornamento o splendore in sé, né allegria
senza donne, né cortegiano alcun essere aggraziato, piacevole o ardito, né far
mai opera leggiadra di cavalleria, se non mosso dalla pratica e dall'amore
e piacer di donne, così ancor il ragionar del cortegiano è sempre
imperfettissimo, se le donne, interponendovisi, non danno lor parte di quella
grazia, con la quale fanno perfetta ed adornano la cortegiania." Rise il
signor Ottaviano e disse: "Eccovi un poco di quell'esca che fa
impazzir gli omini."</p>
</div2>
<div2 type="capitolo">
<head>IV</head>
<p>Allor il signor Magnifico, voltatosi alla signora Duchessa, Signora,"
disse, "poiché pur così a voi piace, io dirò quello che m'occorre,
ma con grandissimo dubbio di non satisfare; e certo molto minor fatica mi saria
formar una signora che meritasse esser regina dei mondo, che una perfetta
cortegiana, perché di questa non so io da chi pigliarne lo esempio; ma della
regina non mi bisogneria andar troppo lontano e solamente basteriami imaginar
le divine condizioni d'una Signora ch'io conosco e, quelle
contemplando, indrizzar tutti i pensier nei ad esprimer chiaramente con le
parole quello che molti veggon con gli occhi; e quando altro non potessi, lei
nominando solamente arei satisfatto all'obligo mio." Disse allora la
signora Duchessa: "Non uscite dei termini, signor Magnifico, ma attendete
all'ordine dato e formate la donna di palazzo, acciò che questa così nobil
signora abbia chi possa degnamente servirla." Seguitò il Magnifico:
"Io adunque, Signora, acciò che si vegga che i comandamenti vostri
possono indurmi a provar di far quello ancora ch'io non so fare, dirò di
questa donna eccellente come io la vorrei; e formata ch'io l'averò a
modo mio, non potendo poi averne altra, terrolla come mia a guisa di
Pigmalione. E perché il signor Gaspar ha detto che le medesime regule che son
date per lo cortegiano serveno ancor alla donna, io son di diversa opinione;
ché, benché alcune qualità siano communi e così necessarie all'omo come
alla donna, sono poi alcun'altre che più si convengono alla donna che
all'omo, ed alcune convenienti all'omo dalle quali essa deve in tutto
esser aliena. Il medesimo dico degli esercizi del corpo; ma sopra tutto parmi
che nei modi, maniere, parole, gesti e portamenti suoi, debba la donna essere
molto dissimile dall'omo; perché come ad esso conviene mostrar una certa
virilità soda e ferma, così alla donna sta ben aver una tenerezza molle e
delicata, con maniera in ogni suo movimento di dolcezza feminile, che
nell'andar e stare e dir ciò che si voglia sempre la faccia parer donna,
senza similitudine alcuna d'omo. Aggiungendo adunque questa avvertenzia
alle regule che questi signori hanno insegnato al cortegiano, penso ben che di
molte di quelle ella debba potersi servire ed ornarsi d'ottime condizioni,
come dice il signor Gaspar; perché molte virtù dell'animo estimo io che
siano alla donna necessarie così come all'omo; medesimamente la nobilità,
il fuggire l'affettazione, l'esser aggraziata da natura in tutte
l'operazion sue, l'esser di boni costumi, ingeniosa, prudente, non
superba, non invidiosa, non malèdica, non vana, non contenziosa, non inetta,
sapersi guadagnar e conservar la grazia della sua signora e de tutti gli altri,
far bene ed aggraziatamente gli esercizi che si convengono alle donne. Parmi
ben che in lei sia poi più necessaria la bellezza che nel cortegiano, perché in
vero molto manca a quella donna a cui manca la bellezza. Deve ancor esser più
circunspetta ed aver più riguardo di non dar occasion che di sé si dica male, e
far di modo che non solamente non sia macchiata di colpa, ma né anco di
suspizione, perché la donna non ha tante vie da diffendersi dalle false
calunnie, come ha l'omo. Ma perché il conte Ludovico ha esplicato molto
minutamente la principal profession del cortegiano ed ha voluto ch'ella
sia quella dell'arme, parmi ancora conveniente dir, secondo il mio
giudicio, qual sia quella della donna di palazzo; alla qual cosa quando io
averò satisfatto, pensaromi d'esser uscito della maggior parte del mio
debito.</p>
</div2>
<div2 type="capitolo">
<head>V</head>
<p>Lassando adunque quelle virtù dell'animo che le hanno da esser communi
col cortegiano, come la prudenzia, la magnanimità, la continenzia e molte
altre; e medesimamente quelle condizioni che si convengono a tutte le donne,
come l'esser bona e discreta, il saper governar le facultà del marito e la
casa sua e i figlioli quando è maritata, e tutte quelle parti che si
richieggono ad una bona madre di famiglia, dico che a quella che vive in corte
parmi convenirsi sopra ogni altra cosa una certa affabilità piacevole, per la
quale sappia gentilmente intertenere ogni sorte d'omo con ragionamenti
grati ed onesti, ed accommodati al tempo e loco ed alla qualità di quella
persona con cui parlerà, accompagnando coi costumi placidi e modesti e con
quella onestà che sempre ha da componer tutte le sue azioni una pronta vivacità
d'ingegno, donde si mostri aliena da ogni grosseria, ma con tal maniera di
bontà, che si faccia estimar non men pudica, prudente ed umana, che piacevole,
arguta e discreta; e però le bisogna tener una certa mediocrità difficile e
quasi composta di cose contrarie, e giunger a certi termini a punto, ma non
passargli. Non deve adunque questa donna, per volersi far estimar bona ed
onesta, esser tanto ritrosa e mostrar tanto d'aborrire e le compagnie e i
ragionamenti ancor un poco lascivi, che ritrovandovisi se ne levi; perché
facilmente si poria pensar ch'ella fingesse d'esser tanto austera per
nascondere di sé quello ch'ella dubitasse che altri potesse risapere; e i
costumi così selvatichi son sempre odiosi. Non deve tampoco, per mostrar
d'esser libera e piacevole, dir parole disoneste, né usar una certa
domestichezza intemperata e senza freno e modi da far creder di sé quello che
forse non è; ma ritrovandosi a tai ragionamenti, deve ascoltargli con un poco
di rossore e vergogna. Medesimamente fuggir un errore, nel quale io ho veduto
incorrer molte; che è il dire ed ascoltare volentieri chi dice mal d'altre
donne; perché quelle che, udendo narrare modi disonesti d'altre donne, se
ne turbano e mostrano non credere, ed estimar quasi un mostro che una donna sia
impudica, danno argumento che, parendo lor quel diffetto tanto enorme, esse non
lo commettano; ma quelle che van sempre investigando gli amori dell'altre
e gli narrano così minutamente e con tanta festa, par che lor n'abbiano
invidia e che desiderino che ognun lo sappia, acciò che il medesimo ad esse non
sia ascritto per errore; e così vengon in certi risi, con certi modi, che fanno
testimonio che allor senton sommo piacere. E di qui nasce che gli omini, benché
paia che le ascoltino voluntieri, per lo più delle volte le tengono in mala
opinione ed hanno lor pochissimo riguardo, e par loro che da esse con que'
modi siano invitati a passar più avanti, e spesso poi scorrono a termini che
dan loro meritamente infamia ed in ultimo le estimano così poco, che non curano
il lor commercio, anzi le hanno in fastidio; e, per contrario, non è omo tanto
procace ed insolente, che non abbia riverenzia a quelle che sono estimate bone
ed oneste; perché quella gravità temperata di sapere e bontà è quasi un scudo
contra la insolenzia e bestialità dei prosuntuosi; onde si vede che una parola,
un riso, un atto di benivolenzia, per minimo ch'egli sia, d'una donna
onesta, è più apprezzato da ognuno, che tutte le demostrazioni e carezze di
quelle che così senza riservo mostran poca vergogna; e se non sono impudiche,
con que' risi dissoluti, con la loquacità, insolenzia e tai costumi
scurili fanno segno d'essere.</p>
</div2>
<div2 type="capitolo">
<head>VI</head>
<p>E perché le parole sotto le quali non è subietto di qualche importanzia son
vane e puerili, bisogna che la donna di palazzo, oltre al giudicio di conoscere
la qualità di colui con cui parla, per intertenerlo gentilmente, abbia notizia
di molte cose; e sappia parlando elegger quelle che sono a proposito della
condizion di colui con cui parla e sia cauta in non dir talor non volendo
parole che lo offendano. Si guardi, laudando se stessa indiscretamente, o vero
con l'esser troppo prolissa, non gli generar fastidio. Non vada mescolando
nei ragionamenti piacevoli e da ridere cose di gravità, né meno nei gravi
facezie e burle. Non mostri inettamente di saper quello che non sa, ma con
modestia cerchi d'onorarsi di quello che sa, fuggendo, come s'è
detto, l'affettazione in ogni cosa. In questo modo sarà ella ornata de
boni costumi e gli esercizi del corpo convenienti a donna farà con suprema
grazia e i ragionamenti soi saranno copiosi e pieni di prudenzia, onestà e
piacevolezza; e così sarà essa non solamente amata, ma reverita da tutto
'l mondo e forse degna d'esser agguagliata a questo gran cortegiano,
così delle condizioni dell'animo come di quelle del corpo."</p>
</div2>
<div2 type="capitolo">
<head>VII</head>
<p>Avendo insin qui detto, il Magnifico si tacque e stette sopra di sé, quasi
come avesse posto fine al suo ragionamento. Disse allor il signor Gasparo:
"Voi avete veramente, signor Magnifico, molto adornata questa donna e
fattola di eccellente condizione; nientedimeno parmi che vi siate tenuto assai
al generale e nominato in lei alcune cose tanto grandi, che credo vi siate
vergognato di chiarirle; e più presto le avete desiderate, a guisa di quelli
che bramano talor cose impossibili e sopranaturali, che insegnate. Però vorrei
che ci dichiariste un poco meglio quai siano gli esercizi del corpo convenienti
a donna di palazzo, e di che modo ella debba intertenere, e quai sian queste
molte cose di che voi dite che le si conviene aver notizia; e se la prudenzia,
la magnanimità, la continenzia e quelle molte altre virtù che avete detto,
intendete che abbiano ad aiutarla solamente circa il governo della casa, dei
figlioli e della famiglia (il che però voi non volete che sia la sua prima
professione), o veramente allo intertenere e far aggraziatamente questi
esercizi del corpo; e per vostra fé guardate a non mettere queste povere virtù
a così vile officio, che abbiano da vergognarsene." Rise il Magnifico e
disse: "Pur non potete far, signor Gasparo, che non mostriate mai animo
verso le donne; ma in vero a me pareva aver detto assai, e massimamente presso
a tali auditori; ché non penso già che sia alcun qui che non conosca che, circa
gli esercizi del corpo, alla donna non si convien armeggiare, cavalcare,
giocare alla palla, lottare e molte altre cose che si convengono agli
omini." Disse allora l'Unico Aretino: "Appresso gli antichi
s'usava che le donne lottavano nude con gli omini; ma noi avemo perduta
questa bona usanza insieme con molt'altre." Suggiunse messer Cesare
Gonzaga: "Ed io a' mei dì ho veduto donne giocare alla palla,
maneggiar l'arme, cavalcare, andar a caccia e far quasi tutti gli esercizi
che possa fare un cavaliero."</p>
</div2>
<div2 type="capitolo">
<head>VIII</head>
<p>Rispose il Magnifico: "Poich'io posso formar questa donna a modo
mio, non solamente non voglio ch'ella usi questi esercizi virili così
robusti ed asperi, ma voglio che quegli ancora che son convenienti a donna
faccia con riguardo, e con quella molle delicatura che avemo detto
convenirsele; e però nel danzar non vorrei vederla usar movimenti troppo
gagliardi e sforzati, né meno nel cantar o sonar quelle diminuzioni forti e
replicate, che mostrano più arte che dolcezza; medesimamente gli instrumenti di
musica che ella usa, secondo me, debbono esser conformi a questa intenzione.
Imaginatevi come disgraziata cosa saria veder una donna sonare tamburri,
piffari o trombe, o altri instrumenti; e questo perché la loro asprezza
nasconde e leva quella soave mansuetudine, che tanto adorna ogni atto che
faccia la donna. Però quando ella viene a danzar o a far musica di che sorte si
sia, deve indurvisi con lassarsene alquanto pregare e con una certa timidità,
che mostri quella nobile vergogna che è contraria della impudenzia. Deve ancor
accommodar gli abiti a questa intenzione e vestirsi di sorte, che non paia vana
e leggera. Ma perché alle donne è licito e debito aver più cura della bellezza
che agli omini e diverse sorti sono di bellezza, deve questa donna aver iudicio
di conoscer quai sono quegli abiti che le accrescon grazia e più accommodati a
quelli esercizi ch'ella intende di fare in quel punto, e di quelli
servirsi; e conoscendo in sé una bellezza vaga ed allegra, deve aiutarla coi
movimenti, con le parole e con gli abiti, che tutti tendano allo allegro; così
come un'altra, che si senta aver maniera mansueta e grave, deve ancor
accompagnarla con modi di quella sorte, per accrescer quello che è dono della
natura. Così, essendo un poco più grassa o più magra del ragionevole, o bianca
o bruna, aiutarsi con gli abiti, ma dissimulatamente più che sia possibile; e
tenendosi delicata e polita, mostrar sempre di non mettervi studio o diligenzia
alcuna.</p>
</div2>
<div2 type="capitolo">
<head>IX</head>
<p>E perché il signor Gasparo dimanda ancor quai siano queste molte cose di che
ella deve aver notizia, e di che modo intertenere, e se le virtù deono servire
a questo intertenimento, dico che voglio che ella abbia cognizion de ciò che
questi signori hanno voluto che sappia il cortegiano; e de quelli esercizi che
avemo detto che a lei non si convengono, voglio che ella n'abbia almen
quel giudicio che possono aver delle cose coloro che non le oprano; e questo
per saper laudare ed apprezzar i cavalieri più e meno, secondo i meriti. E per
replicar in parte con poche parole quello che già s'è detto, voglio che
questa donna abbia notizie di lettere, di musica, di pittura e sappia danzar e
festeggiare; accompagnando con quella discreta modestia e col dar bona opinion
di sé ancora le altre avvertenze che son state insegnate al cortegiano. E così
sarà nel conversare, nel ridere, nel giocare, nel motteggiare, in somma in ogni
cosa graziatissima; ed intertenerà accommodatamente e con motti e facezie
convenienti a lei ogni persona che le occorrerà. E benché la continenzia, la
magnanimità, la temperanzia, la fortezza d'animo, la prudenzia e le altre
virtù paia che non importino allo intertenere, io voglio che di tutte sia
ornata, non tanto per lo intertenere, benché però ancor a questo possono
servire, quanto per esser virtuosa ed acciò che queste virtù la faccian tale,
che meriti esser onorata e che ogni sua operazion sia di quelle
composta."</p>
</div2>
<div2 type="capitolo">
<head>X</head>
<p>"Maravigliomi pur, disse allora ridendo il signor Gaspar, che poiché
date alle donne e le lettere e la continenzia e la magnanimità e la
temperanzia, che non vogliate ancor che esse governino le città e faccian le
leggi e conducano gli eserciti; e gli omini si stiano in cucina o a filare.
Rispose il Magnifico, pur ridendo: "Forse che questo ancora non sarebbe
male;" poi suggiunse: "Non sapete voi che Platone, il quale in vero
non era molto amico delle donne, dà loro la custodia della città e tutti gli
altri offici marziali dà agli omini? Non credete voi che molte se ne
trovassero, che saprebbon così ben governar le città e gli eserciti, come si
faccian gli omini? Ma io non ho lor dati questi offici, perché formo una donna
di palazzo, non una regina. Conosco ben che voi vorreste tacitamente rinovar
quella falsa calunnia, che ieri diede il signor Ottaviano alle donne: cioè che
siano animali imperfettissimi e non capaci di far atto alcun virtuoso, e di
pochissimo valore e di niuna dignità a rispetto degli omini; ma in vero ed esso
e voi sareste in grandissimo errore, se pensaste questo."</p>
</div2>
<div2 type="capitolo">
<head>XI</head>
<p>Disse allora il signor Gaspar: "Io non voglio rinovar le cose già
dette, ma voi ben vorreste indurmi a dir qualche parola che offendesse
l'animo di queste signore, per farmele nemiche, così come voi col
lusingarle falsamente volete guadagnar la loro grazia. Ma esse sono tanto
discrete sopra le altre, che amano più la verità, ancora che non sia tanto in
suo favore, che le laudi false; né hanno a male, che altri dica che gli omini
siano di maggior dignità, e confessaranno che voi avete detto gran miraculi ed
attribuito alla donna di palazzo alcune impossibilità ridicule e tante virtù,
che Socrate e Catone e tutti i filosofi del mondo vi sono per niente; ché, a
dir pur il vero, maravigliomi che non abbiate avuto vergogna a passar i termini
di tanto. Ché ben bastar vi dovea far questa donna di palazzo bella, discreta,
onesta, affabile e che sapesse intertenere senza incorrere in infamia con
danze, musiche, giochi, risi, motti e l'altre cose che ogni dì vedemo che
s'usano in corte; ma il volerle dar cognizion di tutte le cose del mondo
ed attribuirle quelle virtù che così rare volte si son vedute negli omini,
ancora nei seculi passati, è una cosa che né supportare né a pena ascoltare si
po. Che le donne siano mo animali imperfetti e per conseguente di minor dignità
che gli omini e non capaci di quelle virtù che sono essi, non voglio io
altrimenti affirmare, perché il valor di queste signore bastaria a farmi
mentire; dico ben che omini sapientissimi hanno lassato scritto che la natura,
perciò che sempre intende e disegna far le cose più perfette, se potesse,
produria continuamente omini; e quando nasce una donna, è diffetto o error
della natura e contra quello che essa vorrebbe fare. Come si vede ancor
d'uno che nasce cieco, zoppo, o con qualche altro mancamento e negli
arbori molti frutti che non maturano mai, così la donna si po dire animal
produtto a sorte e per caso; e che questo sia, vedete l'operazion
dell'omo e della donna e da quelle pigliate argumento della perfezion
dell'uno e dell'altro. Nientedimeno essendo questi diffetti delle
donne colpa di natura che l'ha produtte tali, non devemo per questo
odiarle, né mancar di aver loro quel rispetto che vi si conviene; ma estimarle
da più di quello che elle si siano, parmi error manifesto."</p>
</div2>
<div2 type="capitolo">
<head>XII</head>
<p>Aspettava il Magnifico Iuliano che 'l signor Gasparo seguitasse più
oltre; ma vedendo che già tacea, disse: "Della imperfezion delle donne
parmi che abbiate addutto una freddissima ragione; alla quale, benché non si
convenga forse ora entrar in queste suttilità, rispondo secondo il parere di
chi sa e secondo la verità che la sustanzia in qualsivoglia cosa non po in sé
ricevere il più o il meno; ché, come niun sasso po esser più perfettamente
sasso che un altro quanto alla essenzia del sasso, né un legno più
perfettamente legno che l'altro, così un omo non po essere più
perfettamente omo che l'altro, e conseguentemente non sarà il maschio più
perfetto che la femina, quanto alla sustanzia sua formale, perché l'uno e
l'altro si comprende sotto la specie dell'omo e quello in che
l'uno dall'altro son differenti è cosa accidentale e non essenziale.
Se mi direte adunque che l'omo sia più perfetto che la donna, se non
quanto alla essenzia, almen quanto agli accidenti, rispondo che questi
accidenti bisogna che consistano o nel corpo o nell'animo; se nel corpo,
per esser l'omo più robusto, più agile, più leggero, o più tollerante di
fatiche, dico che questo è argumento di pochissima perfezione, perché tra gli
omini medesimi quelli che hanno queste qualità più che gli altri non son per
quelle più estimati; e nelle guerre, dove son la maggior parte delle opere
laboriose e di forza, i più gagliardi non son però i più pregiati; se
nell'animo, dico che tutte le cose che possono intender gli omini, le
medesime possono intendere anche le donne; e dove penetra l'intelletto
dell'uno, po penetrare eziandio quello dell'altra."</p>
</div2>
<div2 type="capitolo">
<head>XIII</head>
<p>Quivi avendo il Magnifico Iuliano fatto un poco di pausa, suggiunse ridendo:
"Non sapete voi che in filosofia si tiene questa proposizione, che quelli
che sono molli di carne sono atti della mente? perciò non è dubbio che le
donne, per esser più molli di carne, sono ancor più atte della mente e de
ingegno più accommodato alle speculazioni che gli omini." Poi seguitò:
"Ma lassando questo, perché voi diceste ch'io pigliassi argumento
della perfezion dell'un e dell'altro dalle opere, dico, se voi
considerate gli effetti della natura, trovarete ch'ella produce le donne
tali come sono, non a caso, ma accommodate al fine necessario; ché, benché le
faccia del corpo non gagliarde e di animo placido, con molte altre qualità
contrarie a quelle degli omini, pur le condizioni dell'uno e
dell'altro tendono ad un sol fine concernente alla medesima utilità. Ché
secondo che per quella debole fievolezza le donne son men animose, per la
medesima sono ancor poi più caute; però le madri nutriscono i figlioli, i padri
gli ammaestrano e con la fortezza acquistano di fori quello, che esse con la
sedulità conservano in casa, che non è minor laude. Se considerarete poi
l'istorie antiche (benché gli omini sempre siano stati parcissimi nello
scrivere le laudi delle donne) e le moderne, trovarete che continuamente la
virtù è stata tra le donne così come tra gli omini; e che ancor sonosi trovate
di quelle che hanno mosso delle guerre e conseguitone gloriose vittorie;
governato i regni con somma prudenzia e giustizia e fatto tutto quello che
s'abbian fatto gli omini. Circa le scienzie, non vi ricorda aver letto di
tante che hanno saputo filosofia? altre che sono state eccellentissime in
poesia? altre che han trattato le cause ed accusato e diffeso inanti ai giudici
eloquentissimamente? Dell'opere manuali saria lungo narrare, né di ciò
bisogna far testimonio. Se adunque nella sustanzia essenziale l'omo non è
più perfetto della donna, né meno negli accidenti (e di questo, oltre la
ragione, veggonsi gli effetti), non so in che consista questa sua
perfezione.</p>
</div2>
<div2 type="capitolo">
<head>XIV</head>
<p>E perché voi diceste che intento della natura è sempre di produr le cose più
perfette e però, s'ella potesse, sempre produria l'omo, e che il
produr la donna è più presto errore o diffetto della natura che intenzione,
rispondo che questo totalmente si nega; né so come possiate dire che la natura
non intenda produr le donne, senza le quali la specie umana conservar non si
po, di che più che d'ogni altra cosa è desiderosa essa natura. Perciò col
mezzo di questa compagnia di maschio e di femina produce i figlioli, i quali
rendono i benefìci ricevuti in puerizia ai padri già vecchi, perché gli
nutriscono, poi gli rinovano col generar essi ancor altri figlioli, dai quali
aspettano in vecchiezza ricever quello, che essendo giovani ai padri hanno
prestato; onde la natura, quasi tornando in circulo, adempie la eternità ed in
tal modo dona la immortalità ai mortali. Essendo adunque a questo tanto
necessaria la donna quanto l'omo, non vedo per qual causa l'una sia
fatta a caso più che l'altro. E ben vero che la natura intende sempre
produr le cose più perfette e però intende produr l'omo in specie sua, ma
non più maschio che femina; anzi, se sempre producesse maschio, faria una
imperfezione; perché come del corpo e dell'anima risulta un composito più
nobile che le sue parti, che è l'omo, così della compagnia di maschio e di
femina risulta un composito conservativo della specie umana, senza il quale le
parti si destruiriano. E però maschio e femina da natura son sempre insieme, né
po esser l'un senza l'altro; così quello non si dee chiamar maschio
che non ha la femina, secondo la diffinizione dell'uno e dell'altro;
né femina quella che non ha maschio. E perché un sesso solo dimostra
imperfezione, attribuiscono gli antichi teologi l'uno e l'altro a
Dio: onde Orfeo disse che Iove era maschio e femina; e leggesi nella Sacra
Scrittura che Dio formò gli omini maschio e femina a sua similitudine, e spesso
i poeti, parlando dei dèi, confondono il sesso."</p>
</div2>
<div2 type="capitolo">
<head>XV</head>
<p>Allora il signor Gasparo, "Io non vorrei, disse, che noi entrassimo in
tali suttilità, perché queste donne non c'intenderanno; e benché io vi
risponda con ottime ragioni, esse crederanno, o almen mostraranno di credere,
ch'io abbia il torto, e sùbito daranno la sentenzia a suo modo. Pur,
poiché noi vi siamo entrati, dirò questo solo che, come sapete essere opinion
d'omini sapientissimi, l'omo s'assimiglia alla forma, la donna
alla materia; e però, così come la forma è più perfetta che la materia, anzi le
dà l'essere, così l'omo è più perfetto assai che la donna. E
ricordomi aver già udito che un gran filosofo in certi suoi
<title>Problemi</title> dice: "Onde è che naturalmente la donna ama
sempre quell'omo che è stato il primo a ricever da lei amorosi piaceri? e
per contrario l'omo ha in odio quella donna che è stata la prima a
congiungersi in tal modo con lui?" e suggiungendo la causa afferma,
questo essere perché in tal atto la donna riceve dall'omo perfezione e
l'omo dalla donna imperfezione; e però ognun ama naturalmente quella cosa
che lo fa perfetto ed odia quella che lo fa imperfetto. Ed oltre a ciò grande
argumento della perfezion dell'omo e della imperfezion della donna è che
universalmente ogni donna desidera esser omo, per un certo instinto di natura,
che le insegna desiderar la sua perfezione."</p>
</div2>
<div2 type="capitolo">
<head>XVI</head>
<p>Rispose sùbito il Magnifico Iuliano: "Le meschine non desiderano
l'esser omo per farsi più perfette, ma per aver libertà e fuggir quel
dominio che gli omini si hanno vendicato sopra esse per sua propria autorità. E
la similitudine che voi date della materia e forma non si confà in ogni cosa;
perché non così è fatta perfetta la donna dall'omo, come la materia dalla
forma; perché la materia riceve l'essere dalla forma e senza essa star non
po, anzi quanto più di materia hanno le forme, tanto più hanno
d'imperfezione, e separate da essa son perfettissime; ma la donna non
riceve lo essere dall'omo, anzi così come essa è fatta perfetta da lui,
essa ancor fa perfetto lui; onde l'una e l'altro insieme vengono a
generare, la qual cosa far non possono alcun di loro per se stessi. La causa
poi dell'amor perpetuo della donna verso 'l primo con cui sia stata e
dell'odio dell'omo verso la prima donna, non darò io già a quello che
dà il vostro filosofo ne' suoi
<title>Problemi</title>, ma alla fermezza e stabilità della donna ed alla
instabilità dell'omo; né senza ragion naturale, perché essendo il maschio
calido, naturalmente da quella qualità piglia la leggerezza, il moto e la
instabilità; e, per contrario, la donna dalla frigidità, la quiete e gravità
ferma e più fisse impressioni."</p>
</div2>
<div2 type="capitolo">
<head>XVII</head>
<p>Allora la signora Emilia rivolta al signor Magnifico, "Per amor di
Dio," disse, "uscite una volta di queste vostre
"materie" e "forme" e maschi e femine e parlate di modo
che siate inteso; perché noi avemo udito e molto ben inteso il male che di noi
ha detto el signor Ottaviano e 'l signor Gasparo, ma or non intendemo già
in che modo voi ci diffendiate; però questo mi par un uscir di proposito e
lassar nell'animo d'ognuno quella mala impressione, che di noi hanno
data questi nostri nemici." "Non ci date questo nome,
Signora," rispose il signor Gaspar, "ché più presto si conviene al
signor Magnifico, il qual col dar laudi false alle donne, mostra che per esse
non ne sian di vere." Suggiunse il Magnifico Iuliano: "Non
dubitate, Signora, che al tutto si risponderà; ma io non voglio dir villania
agli omini così senza ragione, come hanno fatto essi alle donne; e se per sorte
qui fusse alcuno che scrivesse i nostri ragionamenti, non vorrei che poi in
loco dove fossero intese queste "materie" e "forme", si
vedessero senza risposta gli argomenti e le ragioni che 'l signor Gaspar
contra di voi adduce." "Non so, signor Magnifico," disse
allora il signor Gasparo, "come in questo negar potrete che l'omo
per le qualità naturali non sia più perfetto che la donna, la quale è frigida
di sua complessione, e l'omo calido; e molto più nobile e più perfetto è
il caldo che 'l freddo, per essere attivo e produttivo; e, come sapete, i
cieli qua giù tra noi infondono il caldo solamente e non il freddo, il quale
non entra nelle opere della natura; e però lo esser le donne frigide di
complessione credo che sia causa della viltà e timidità loro."</p>
</div2>
<div2 type="capitolo">
<head>XVIII</head>
<p>"Ancor volete," rispose il Magnifico Iuliano, "pur entrare
nelle sottilità; ma vederete che ogni volta peggio ve n'avverrà: e che
così sia, udite. Io vi confesso che la calidità in sé è più perfetta che la
frigidità; ma questo non séguita nelle cose miste e composite perché, se così
fusse, quel corpo che più caldo fusse, quel saria più perfetto; il che è falso,
perché i corpi temperati sono perfettissimi. Dicovi ancora che la donna è di
complession frigida in comparazion dell'omo, il quale per troppo caldo è
distante dal temperamento; ma, quanto in sé, è temperata, o almen più propinqua
al temperamento che non è l'omo, perché ha in sé quell'umido
proporzionato al calor naturale che nell'uomo per la troppa siccità più
presto se risolve e si consuma. Ha ancor una tal frigidità che resiste e
conforta il calor naturale e lo fa più vicino al temperamento; e nell'omo
il superfluo caldo presto riduce il calor naturale all'ultimo grado, il
quale, mancandoli il nutrimento, pur si risolve; e però, perché gli omini nel
generar si diseccano più che le donne, spesso interviene che son meno vivaci
che esse; onde questa perfezione ancor si po attribuire alle donne che, vivendo
più lungamente che gli omini, eseguiscono più quello che è intento della
natura, che gli omini. Del calore che infundono i cieli sopra noi non si parla
ora, perché è equivoco a quello di che ragioniamo; ché essendo conservativo di
tutte le cose che son sotto 'l globo della luna, così calde come fredde,
non po esser contrario al freddo. Ma la timidità nelle donne, avvegna che
dimostri qualche imperfezione, nasce però da laudabil causa, che è la sottilità
e prontezza dei spiriti, i quali rappresentano tosto le specie allo intelletto
e però si perturbano facilmente per le cose estrinseche. Vederete ben molte
volte alcuni, che non hanno paura né di morte né d'altro, né con tutto ciò
si possono chiamare arditi, perché non conoscono il periculo e vanno come
insensati dove vedeno la strada e non pensano più; e questo procede da una
certa grossezza di spiriti ottusi; però non si po dire che un pazzo sia
animoso, ma la vera magnanimità viene da una propria deliberazione e
determinata voluntà di far così e da estimare più l'onore e 'l debito
che tutti i pericoli del mondo; e benché si conosca la morte manifesta, esser
di core e d'animo tanto saldo, che i sentimenti non restino impediti né si
spaventino, ma faccian l'officio loro circa il discorrere e pensare, così
come se fossero quietissimi. Di questa sorte avemo veduto ed inteso esser molti
grand'omini; medesimamente molte donne, le quali e negli antichi seculi e
nei presenti hanno mostrato grandezza d'animo e fatto al mondo effetti
degni d'infinita laude, non men che s'abbian fatto gli
omini."</p>
</div2>
<div2 type="capitolo">
<head>XIX</head>
<p>Allor il Frigio, "Quelli effetti," disse, "cominciarono
quando la prima donna errando fece altrui errar contra Dio e per eredità lassò
all'umana generazion la morte, gli affanni e i dolori e tutte le miserie e
calamità, che oggidì al mondo si sentono." Rispose il Magnifico Iuliano:
"Poiché nella sacrestia ancor vi giova d'entrare, non sapete voi che
quello error medesimamente fu corretto da una Donna, che ci apportò molto
maggior utilità che quella non v'avea fatto danno, di modo che la colpa
che fu pagata con tai meriti si chiama felicissima? Ma io non voglio or dirvi
quanto di dignità tutte le creature umane siano inferiori alla Vergine Nostra
Signora, per non mescolar le cose divine in questi nostri folli ragionamenti;
né raccontar quante donne con infinita constanzia s'abbiano lassato
crudelmente ammazzare dai tiranni per lo nome di Cristo, né quelle che con
scienzia disputando hanno confuso tanti idolatri: e se mi diceste che questo
era miracolo e grazia dello Spirto Santo, dico che niuna virtù merita più
laude, che quella che è approvata per testimonio de Dio. Molte altre ancor,
delle quali tanto non si ragiona, da voi stesso potete vedere, massimamente
legendo san Ieronimo, che alcune de' suoi tempi celebra con tante
maravigliose laudi, che ben poriano bastar a qualsivoglia santissimo omo.</p>
</div2>
<div2 type="capitolo">
<head>XX</head>
<p>Pensate poi quante altre ci sono state delle quali non si fa menzione
alcuna, perché le meschine stanno chiuse senza quella pomposa superbia di
cercare appresso il vulgo nome di santità, come fanno oggidì molt'omini
ippocriti maledetti, i quali, scordati o più presto facendo poco caso della
dottrina di Cristo, che vole che quando l'om digiuna se unga la faccia
perché non paia che degiuni e comanda che le orazioni, le elemosine e
l'altre bone opere si facciano non in piazza, né in sinagoge, ma in
secreto, tanto che la man sinistra non sappia della destra, affermano non esser
maggior bene al mondo che 'l dar bon esempio; e così, col collo torto e
gli occhi bassi, spargendo fama di non voler parlare a donne, né mangiar altro
che erbe crude, affumati con le toniche squarciate, gabbano i semplici; che non
si guardan poi da falsar testamenti, mettere inimicizie mortali tra marito e
moglie e talor veneno, usar malie, incanti ed ogni sorte de ribalderia; e poi
allegano una certa autorità di suo capo che dice "<foreign lang="lat">Si
non caste, tamen caute</foreign>"; e par loro con questa medicare ogni
gran male e con bona ragione persuadere a chi non è ben cauto che tutti i
peccati, per gravi che siano, facilmente perdona Idio, purché stiano secreti e
non ne nasca il mal esempio. Così, con un velo di santità e con questa
secretezza, spesso tutti i lor pensieri volgono a contaminare il casto animo di
qualche donna; spesso a seminare odii tra fratelli, a governar stati, estollere
l'uno e deprimer l'altro, far decapitare, incarcerare e proscrivere
omini, esser ministri delle scelerità e quasi depositari delle rubbarie che
fanno molti prìncipi. Altri senza vergogna si dilettano d'apparer morbidi
e freschi, con la cotica ben rasa e ben vestiti; ed alzano nel passeggiar la
tonica per mostrar le calze tirate e la disposizion della persona nel far le
riverenzie. Altri usano certi sguardi e movimenti ancor nel celebrar la messa,
per i quali presumeno essere aggraziati e farsi mirare. Malvagi e scelerati
omini, alienissimi non solamente dalla religione, ma d'ogni bon costume; e
quando la lor vita dissoluta è lor rimproverata, si fanno beffe e ridonsi di
chi lor ne parla e quasi si ascrivono i vicii a laude." Allora la signora
Emilia: "Tanto piacer," disse, "avete di dir mal de'
frati, che for d'ogni proposito siete entrato in questo ragionamento. Ma
voi fate grandissimo male a mormorar dei religiosi e senza utilità alcuna vi
caricate la coscienzia, ché, se non fossero quelli che pregan Dio per noi
altri, aremmo ancor molto maggior flagelli che non avemo." Rise allora il
Magnifico Iuliano e disse: "Come avete voi, Signora, così ben indovinato
ch'io parlava de' frati, non avendo io loro fatto il nome? ma in vero
il mio non si chiama mormorare, anzi parlo io ben aperto e chiaramente; né dico
dei boni, ma dei malvagi e rei, de' quali ancor non parlo la millesima
parte di ciò ch'io so." "Or non parlate de' frati,"
rispose la signora Emilia; "ch'io per me estimo grave peccato
l'ascoltarvi e però io, per non ascoltarvi, levarommi di qui."</p>
</div2>
<div2 type="capitolo">
<head>XXI</head>
<p>"Son contento," disse il Magnifico Iuliano, "non parlar
più di questo; ma tornando alle laudi delle donne, dico che 'l signor
Gasparo non mi troverà omo alcun singulare, ch'io non vi trovi la moglie,
o figliola, o sorella di merito eguale e talor superiore; oltra che molte son
state causa d'infiniti beni ai loro omini e talor hanno corretto di molti
loro errori. Però essendo, come avemo dimostrato, le donne naturalmente capaci
di quelle medesime virtù che son gli omini, ed essendosene più volte veduto gli
effetti, non so perché, dando loro io quello che è possibile che abbiano e
spesso hanno aùto e tuttavia hanno, debba esser estimato dir miracoli, come
m'ha apposto il signor Gasparo; atteso che sempre sono state al mondo, ed
ora ancor sono, donne così vicine alla donna di palazzo che ho formata io, come
omini vicini all'omo che hanno formato questi signori." Disse allora
il signor Gasparo: "Quelle ragioni che hanno la esperienzia in contrario
non mi paion bone; e certo s'io vi addimandassi quali siano, o siano state
queste gran donne tanto degne di laude, quanto gli omini grandi ai quali son
state moglie, sorelle o figliole, o che siano loro state causa di bene alcuno,
o quelle che abbiano corretto i loro errori penso che restareste
impedito."</p>
</div2>
<div2 type="capitolo">
<head>XXII</head>
<p>"Veramente," rispose il Magnifico Iuliano, "niuna altra
cosa poria farmi restar impedito, eccetto la moltitudine; e se 'l tempo mi
bastasse, vi contarei a questo proposito la istoria d'Ottavia, moglie di
Marc'Antonio e sorella d'Augusto; quella di Porcia, figliola di
Catone e moglie di Bruto; quella di Gaia Cecilia, moglie di Tarquino Prisco;
quella di Cornelia, figliola di Scipione; e d'infinite altre che sono
notissime; e non solamente delle nostre, ma ancor delle barbare: come di quella
Alessandra, moglie pur d'Alessandro re de' Giudei, la quale dopo la
morte del marito, vedendo i populi accesi di furore e già corsi all'arme
per ammazzare doi figlioli che di lui le erano restati, per vendetta della
crudele e dura servitù nella quale il padre sempre gli avea tenuti, fu tale,
che sùbito mitigò quel giusto sdegno e con prudenzia in un punto fece benivoli
ai figlioli quegli animi, che 'l padre con infinite ingiurie in
molt'anni avea fatti loro inimicissimi." "Dite almen,"
rispose la signora Emilia, "come ella fece." Disse il Magnifico:
"Questa, vedendo i figlioli in tanto pericolo, incontinente fece gittare
il corpo d'Alessandro in mezzo della piazza; poi, chiamatisi i cittadini,
disse che sapea gli animi loro esser accesi di giustissimo sdegno contra suo
marito, perché le crudeli ingiurie che esso iniquamente gli avea fatto lo
meritavano; e che come mentre era vivo avrebbe sempre voluto poterlo far
rimanere da tal scelerata vita, così adesso era apparecchiata a farne fede, e
loro aiutar a castigarnelo così morto, per quanto si potea; e però si
pigliassero quel corpo e lo facessino mangiar ai cani e lo straziassero con
que' modi più crudeli che imaginar sapeano; ma ben gli pregava che
avessero compassione a quegli innocenti fanciulli, i quali non potevano non che
aver colpa, ma pur esser consapevoli delle male opere del padre. Di tanta
efficacia furono queste parole, che 'l fiero sdegno già conceputo negli
animi di tutto quel populo sùbito fu mitigato, e converso in così piatoso
affetto, che non solamente di concordia elessero quei figlioli per loro
signori, ma ancor al corpo del morto diedero onoratissima sepoltura."
Quivi fece il Magnifico un poco di pausa; poi suggiunse: "Non sapete voi
che la moglie e le sorelle di Mitridate mostrarono molto minor paura della
morte che Mitridate? e la moglie d'Asdrubale che Asdrubale? Non sapete
ch'Armonia, figliola di Ieron siracusano, volse morire nell'incendio
della patria sua?" Allor il Frigio, "Dove vada ostinazione certo
è," disse, "che talor si trovano alcune donne che mai non mutariano
proposito; come quella che non potendo più dir al marito "forbeci",
con le mani gli ne facea segno."</p>
</div2>
<div2 type="capitolo">
<head>XXIII</head>
<p>Rise il Magnifico Iuliano e disse: "La ostinazione che tende a fine
virtuoso si dee chiamar constanzia; come fu di quella Epicari, libertina
romana, che essendo consapevole d'una gran congiura contra di Nerone, fu
di tanta constanzia che, straziata con tutti i più asperi tormenti che imaginar
si possano, mai non palesò alcuno delli complici; e nel medesimo pericolo molti
nobili cavalieri e senatori timidamente accusarono fratelli, amici e le più
care ed intime persone che avessero al mondo. Che direte voi di
quell'altra che si chiamava Leona? in onor della quale gli Ateniesi
dedicorono innanzi alla porta della ròcca una leona di bronzo senza lingua, per
dimostrar in lei la constante virtù della taciturnità; perché essendo essa
medesimamente consapevole d'una congiura contra i tiranni, non si spaventò
per la morte di dui grandi omini suoi amici, e benché con infiniti e
crudelissimi tormenti fusse lacerata, mai non palesò alcuno dei
congiurati." Disse allor madonna Margherita Gonzaga: "Parmi che voi
narriate troppo brevemente queste opere virtuose fatte da donne; ché se ben
questi nostri nemici l'hanno udite e lette, mostrano non saperle e
vorriano che se ne perdesse la memoria: ma se fate che noi altre le intendiamo,
almen ce ne faremo onore."</p>
</div2>
<div2 type="capitolo">
<head>XXIV</head>
<p>Allor il Magnifico Iuliano, "Piacemi," rispose. "Or io
voglio dirvi d'una, la qual fece quello che io credo che 'l signor
Gasparo medesimo confessarà che fanno pochissimi omini;" e cominciò:
"In Massilia fu già una consuetudine, la quale s'estima che di
Grecia fusse trasportata, la quale era che publicamente si servava veneno
temperato con cicuta e concedevasi il pigliarlo a chi approvava al senato
doversi levar la vita, per qualche incommodo che in essa sentisse, o ver per
altra giusta causa, acciò che chi troppo avversa fortuna patito avea o troppo
prospera gustato, in quella non perseverasse o questa non mutasse. Ritrovandosi
adunque Sesto Pompeo..." Quivi il Frigio, non aspettando che 'l
Magnifico Iuliano passasse più avanti, "Questo mi par," disse,
"il principio d'una qualche lunga fabula." Allora il Magnifico
Iuliano, voltatosi ridendo a madonna Margherita, "Eccovi," disse,
"che 'l Frigio non mi lascia parlare. Io voleva or contarvi
d'una donna, la quale, avendo dimostrato al senato che ragionevolmente
dovea morire, allegra e senza timor alcuno tolse in presenzia di Sesto Pompeo
il veneno, con tanta constanzia d'animo e così prudenti ed amorevoli
ricordi ai suoi, che Pompeo e tutti gli altri che videro in una donna tanto
sapere e sicurezza nel tremendo passo della morte, restarono non senza lacrime
confusi di molta maraviglia."</p>
</div2>
<div2 type="capitolo">
<head>XXV</head>
<p>Allora il signor Gasparo ridendo, "Io ancora mi ricordo," disse,
"aver letto una orazione, nella quale un infelice marito dimanda licenzia
al senato di morire ed approva averne giusta cagione, per non poter tollerare
il continuo fastidio del cianciare di sua moglie e più presto vol bere quel
veneno, che voi dite che si servava publicamente per tali effetti, che le
parole della moglie." Rispose il Magnifico Iuliano: "Quante
meschine donne arìano giusta causa di dimandar licenzia di morir, per non poter
tollerare, non dirò le male parole, ma i malissimi fatti dei mariti! ch'io
alcune ne conosco, che in questo mondo patiscono le pene che si dicono esser
nell'inferno." "Non credete voi," rispose il signor
Gasparo, "che molti mariti ancor siano che dalle mogli hanno tal
tormento, che ogni ora desiderino la morte?" "E che
dispiacere," disse il Magnifico, "possono far le mogli ai mariti,
che sia così senza rimedio come son quelli che fanno i mariti alle mogli? le
quali, se non per amore, almen per timor sono ossequenti ai mariti."
"Certo è," disse il signor Gaspar, "che quel poco che talor
fanno di bene procede da timore, perché poche ne sono al mondo che nel secreto
dell'animo suo non abbiano in odio il marito." "Anzi in
contrario," rispose il Magnifico; "e se ben vi ricorda quanto avete
letto, in tutte le istorie si conosce che quasi sempre le mogli amano i mariti
più che essi le mogli. Quando vedeste voi o leggeste mai che un marito facesse
verso la moglie un tal segno d'amore, quale fece quella Camma verso suo
marito?" "Io non so," rispose il signor Gaspar, "chi si
fosse costei, né che segno la si facesse." "Né io," disse il
Frigio. Rispose il Magnifico: "Uditelo; e voi, madonna Margherita,
mettete cura di tenerlo a memoria.</p>
</div2>
<div2 type="capitolo">
<head>XXVI</head>
<p>Questa Camma fu una bellissima giovane, ornata di tanta modestia e gentil
costumi, che non men per questo che per la bellezza era maravigliosa; e sopra
l'altre cose con tutto il core amava suo marito, il quale si chiamava
Sinatto. Intervenne che un altro gentilomo, il quale era di molto maggior stato
che Sinatto e quasi tiranno di quella città dove abitavano, s'innamorò di
questa giovane; e dopo l'aver lungamente tentato per ogni via e modo
d'acquistarla, e tutto in vano, persuadendosi che lo amor che essa portava
al marito fosse la sola cagione che ostasse a' suoi desidèri, fece
ammazzar questo Sinatto. Così poi sollicitando continuamente, non ne poté mai
trar altro frutto che quello che prima avea fatto; onde, crescendo ogni dì più
questo amore, deliberò tôrla per moglie, benché essa di stato gli fosse molto
inferiore. Così richiesti li parenti di lei da Sinorige (ché così si chiamava
lo innamorato), cominciarono a persuaderla a contentarsi di questo, mostrandole
il consentir essere utile assai e 'l negarlo pericoloso per lei e per
tutti loro. Essa, poi che loro ebbe alquanto contradetto, rispose in ultimo
esser contenta. I parenti fecero intendere la nova a Sinorige; il qual allegro
sopra modo procurò che sùbito si celebrassero le nozze. Venuto adunque
l'uno e l'altro a questo effetto solennemente nel tempio di Diana,
Camma fece portar una certa bevanda dolce, la quale essa avea composta; e così
davanti al simulacro di Diana in presenzia di Sinorige ne bevé la metà; poi di
sua mano, perché questo nelle nozze usava di fare, diede il rimanente allo
sposo; il qual tutto lo bevé. Camma, come vide il disegno suo riuscito, tutta
lieta a piè della imagine di Diana s'inginochiò, e disse: "O Dea, tu
che conosci lo intrinseco del cor mio, siami bon testimonio, come difficilmente
dopo che 'l mio caro consorte morì, contenuta mi sia di non mi dar la
morte e con quanta fatica abbia sofferto il dolore di star in questa amara
vita, nella quale non ho sentito alcuno altro bene o piacere, fuor che la
speranza di quella vendetta che or mi trovo aver conseguita; però allegra e
contenta vado a trovar la dolce compagnia di quella anima, che in vita ed in
morte più che me stessa ho sempre amata. E tu, scelerato che pensasti esser mio
marito, in iscambio del letto nuziale dà ordine che apparecchiato ti sia il
sepulcro, ch'io di te fo sacrificio all'ombra di Sinatto".
Sbigottito Sinorige di queste parole e già sentendo la virtù del veneno che lo
perturbava, cercò molti rimedi; ma non valsero; ed ebbe Camma di tanto la
fortuna favorevole, o altro che si fosse, che innanzi che essa morisse seppe
che Sinorige era morto. La qual cosa intendendo, contentissima si pose a letto
con gli occhi al cielo, chiamando sempre il nome di Sinatto e dicendo: "O
dolcissimo consorte, or ch'io ho dato per gli ultimi doni alla tua morte e
lacrime e vendetta, né veggio che più altra cosa qui a far per te mi resti,
fuggo il mondo e questa senza te crudel vita, la quale per te solo già mi fu
cara. Viemmi adunque incontra, signor mio, ed accogli così voluntieri questa
anima, come essa voluntieri a te ne viene": e di questo modo parlando, e
con le braccia aperte, quasi che in quel punto abbracciar lo volesse, se ne
morì. Or dite, Frigio, che vi par di questa?" Rispose il Frigio:
"Parmi che voi vorreste far piangere queste donne. Ma poniamo che questo
ancor fosse vero, io vi dico che tai donne non si trovano più al
mondo."</p>
</div2>
<div2 type="capitolo">
<head>XXVII</head>
<p>Disse il Magnifico: "Si trovan sì; e che sia vero, udite. A' dì
mei fu in Pisa un gentilomo, il cui nome era messer Tomaso; non mi ricordo di
qual famiglia, ancora che da mio padre, che fu suo gran amico, sentissi più
volte ricordarla. Questo messer Tomaso adunque, passando un dì sopra un piccolo
legnetto da Pisa in Sicilia per sue bisogne, fu soprapreso d'alcune fuste
de' Mori, che gli furono addosso così all'improviso, che quelli che
governavano il legnetto non se n'accorsero; e benché gli omini che dentro
v'erano si diffendessino assai, pur, per esser essi pochi, e i nimici
molti, il legnetto con quanti v'eran sopra rimase nel poter dei Mori, chi
ferito e chi sano, secondo la sorte, e con essi messer Tomaso, il qual
s'era portato valorosamente ed avea morto di sua mano un fratello
d'un dei capitani di quelle fuste. Della qual cosa il capitano sdegnato,
come possete pensare, della perdita del fratello, volse costui per suo
prigioniero; e battendolo e straziandolo ogni giorno, lo condusse in Barbaria,
dove in gran miseria aveva deliberato tenerlo in vita sua cattivo e con gran
pena. Gli altri tutti, chi per una e chi per un'altra via, furono in capo
d'un tempo liberi e ritornarono a casa; e riportarono alla moglie, che
madonna Argentina avea nome, ed ai figlioli la dura vita e 'l gran affanno
in che messer Tomaso viveva ed era continuamente per vivere senza speranza, se
Dio miraculosamente non l'aiutava. Della qual cosa poi che essa e loro
furono chiariti, tentati alcun altri modi di liberarlo, e dove esso medesimo
già s'era acquetato di morire, intervenne che una solerte pietà svegliò
tanto l'ingegno e l'ardir dell'altro figliolo, che si chiamava
Paulo, che non ebbe riguardo a niuna sorte di pericolo e deliberò o morir o
liberar il padre; la qual cosa gli venne fatta, di modo che lo condusse così
cautamente che prima fu in Ligorno, che si risapesse in Barberia
ch'e' fusse di là partito. Di quivi messer Tomaso sicuro scrisse alla
moglie e le fece intendere la liberazion sua, e dove era, e come il dì seguente
sperava di vederla. La bona e gentil donna, sopragiunta da tanta e non pensata
allegrezza di dover così presto, e per pietà e per virtù del figliolo, vedere
il marito, il quale amava tanto e già credea fermamente non dover mai più
vedere, letta la lettera, alzò gli occhi al cielo e, chiamato il nome del
marito, cadde morta in terra; né mai con rimedi che se le facessero, la fuggita
anima più ritornò nel corpo. Crudel spettaculo, e bastante a temperar le
voluntà umane e ritrarle dal desiderar troppo efficacemente le soverchie
allegrezze!"</p>
</div2>
<div2 type="capitolo">
<head>XXVIII</head>
<p>Disse allora ridendo il Frigio: "Che sapete voi ch'ella non
morisse di dispiacere, intendendo che 'l marito tornava a casa?"
Rispose il Magnifico: "Perché il resto della vita sua non si accordava
con questo; anzi penso che quell'anima, non potendo tollerare lo indugio
di vederlo con gli occhi del corpo, quello abbandonasse, e tratta dal desiderio
volasse sùbito dove, leggendo quella lettera, era volato il pensiero."
Disse il signor Gasparo: "Po esser che questa donna fosse troppo
amorevole, perché le donne in ogni cosa sempre s'attaccano allo estremo,
che è male; e vedete che per essere troppo amorevole fece male a se stessa ed
al marito ed ai figlioli, ai quali converse in amaritudine il piacere di quella
pericolosa e desiderata liberazione. Però non dovete già allegar questa per una
di quelle donne, che sono state causa di tanti beni." Rispose il
Magnifico: "Io la allego per una di quelle che fanno testimonio che si
trovino mogli che amino i mariti; ché di quelle che siano state causa de molti
beni al mondo potrei dirvi un numero infinito, e narrarvi delle tanto antiche
che quasi paion fabule; e di quelle che appresso agli omini sono state
inventrici di tai cose, che hanno meritato esser estimate dee, come Pallade,
Cerere; e delle Sibille, per bocca delle quali Dio tante volte ha parlato e
rivelato al mondo le cose che aveano a venire; e di quelle che hanno insegnato
a grandissimi omini, come Aspasia e Diotima, la quale ancora con sacrifici
prolungò dieci anni il tempo d'una peste che aveva da venire in Atene.
Potrei dirvi di Nicostrata, madre d'Evandro, la quale mostrò le lettere ai
Latini; e d'un'altra donna ancor che fu maestra di Pindaro lirico; e
di Corinna e di Saffo, che furono eccellentissime in poesia: ma io non voglio
cercar le cose tanto lontane. Dicovi ben, lassando il resto, che della
grandezza di Roma furono forse non minor causa le donne che gli omini."
"Questo," disse il signor Gasparo, "sarebbe bello da
intendere."</p>
</div2>
<div2 type="capitolo">
<head>XXIX</head>
<p>Rispose il Magnifico: "Or uditelo. Dopo la espugnazion di Troia molti
Troiani, che a tanta ruina avanzarono, fuggirono chi ad una via, chi ad
un'altra: dei quali una parte, che da molte procelle forno battuti,
vennero in Italia, nella contrata ove il Tevere entra in mare. Così discesi in
terra per cercar de' bisogni loro, cominciarono a scorrere il paese; le
donne, che erano restate nelle navi, pensarono tra sé un utile consiglio, il
qual ponesse fine al periculoso e lungo error maritimo ed in loco della perduta
patria una nova loro ne recuperasse; e, consultate insieme, essendo assenti gli
omini, abbrusciarono le navi; e la prima che tal opera cominciò si chiamava
Roma. Pur, temendo la iracundia degli omini i quali ritornavano, andarono
contra essi; ed alcune i mariti, alcune i soi congiunti di sangue abbracciando
e basciando con segno di benivolenzia, mitigarono quel primo impeto; poi
manifestarono loro quietamente la causa del lor prudente pensiero. Onde i
Troiani, sì per la necessità, sì per esser benignamente accettati dai paesani,
furono contentissimi di ciò che le donne aveano fatto e quivi abitarono con i
Latini, nel loco dove poi fu Roma; e da questo processe il costume antico
appresso i Romani, che le donne incontrando basciavano i parenti. Or vedete
quanto queste donne giovassero a dar principio a Roma.</p>
</div2>
<div2 type="capitolo">
<head>XXX</head>
<p>Né meno giovarono allo augumento di quella le donne sabine, che si facessero
le troiane al principio; ché avendosi Romulo concitato generale inimicizia de
tutti i suoi vicini per la rapina che fece delle lor donne, fu travagliato di
guerre da ogni banda; delle quali, per esser omo valoroso, tosto si espedì con
vittoria, eccetto di quella de' Sabini che fu grandissima, perché Tito
Tacio, re de' Sabini, era valentissimo e savio; onde, essendo stato fatto
uno acerbo fatto d'arme tra Romani e Sabini con gravissimo danno
dell'una e dell'altra parte, ed apparechiandosi nova e crudel
battaglia, le donne sabine, vestite di nero, co' capelli sparsi e
lacerati, piangendo, meste, senza timore dell'arme che già erano per ferir
mosse, vennero nel mezzo tra i padri e i mariti, pregandogli che non volessero
macchiarsi le mani del sangue de' soceri e dei generi; e se pur erano mal
contenti di tal parentato, voltassero l'arme contra esse, ché molto meglio
loro era il morire che vivere vedove, o senza padri e fratelli, e ricordarsi
che i suoi figlioli fossero nati di chi loro avesse morti i lor padri, o che
esse fossero nate de chi lor avesse morti i lor mariti. Con questi gemiti
piangendo, molte di loro nelle braccia portavano i suoi piccoli figliolini,
de' quali già alcuni cominciavano a snodar la lingua e parea che chiamar
volessero e far festa agli avoli loro; ai quali le donne mostrando i nepoti e
piangendo, "Ecco", diceano, "il sangue vostro, il quale voi
con tanto impeto e furor cercate di sparger con le vostre mani". Tanta
forza ebbe in questo caso la pietà e la prudenzia delle donne, che non
solamente tra li dui re nemici fu fatta indissolubile amicizia e
confederazione, ma, che più maravigliosa cosa fu, vennero i Sabini ad abitare
in Roma, e dei dui popoli fu fatto un solo; e così molto accrebbe questa
concordia le forze di Roma, mercé delle sagge e magnanime donne; le quali in
tanto da Romulo furono remunerate che, dividendo il populo in trenta curie, a
quelle pose i nomi delle donne sabine."</p>
</div2>
<div2 type="capitolo">
<head>XXXI</head>
<p>Quivi essendosi un poco il Magnifico Iuliano fermato e vedendo che 'l
signor Gasparo non parlava, "Non vi par," disse, "che queste
donne fussero causa di bene agli loro omini e giovassero alla grandezza di
Roma?" Rispose il signor Gasparo: "In vero queste furono degne di
molta laude; ma se voi così voleste dir gli errori delle donne come le bone
opere, non areste tacciuto che in questa guerra di Tito Tacio una donna tradì
Roma ed insegnò la strada ai nemici d'occupar il Capitolio, onde poco
mancò che i Romani tutti non fussero destrutti." Rispose il Magnifico
Iuliano: "Voi mi fate menzion d'una sola donna mala ed io a voi
d'infinite bone; ed oltre le già dette io potrei addurvi al mio proposito
mille altri esempi delle utilità fatte a Roma dalle donne e dirvi perché già
fusse edificato un tempio a Venere Armata ed un altro a Venere Calva, e come
ordinata la festa delle Ancille a Iunone; perché le ancille già liberarono Roma
dalle insidie de' nemici. Ma lassando tutte queste cose, quel magnanimo
fatto d'aver scoperto la congiurazion di Catilina, di che tanto si lauda
Cicerone, non ebbe egli principalmente origine da una vil femina? la quale per
questo si poria dir che fosse stata causa di tutto 'l bene che si vanta
Cicerone aver fatto alla republica romana. E se 'l tempo mi bastasse, vi
mostrarei forse ancor le donne spesso aver corretto di molti errori degli
omini; ma temo che questo mio ragionamento ormai sia troppo lungo e fastidioso;
perché avendo, secondo il poter mio, satisfatto al carico datomi da queste
signore, penso di dar loco a chi dica cose più degne d'esser udite, che
non posso dir io."</p>
</div2>
<div2 type="capitolo">
<head>XXXII</head>
<p>Allor la signora Emilia, "Non defraudate," disse, "le
donne di quelle vere laudi che loro sono debite; e ricordatevi che se 'l
signor Gasparo ed ancor forse il signor Ottaviano vi odono con fastidio, noi
tutti quest'altri signori ve udiamo con piacere." Il Magnifico pur
volea por fine ma tutte le donne cominciarono a pregarlo che dicesse; onde egli
ridendo, "Per non mi provocar," disse, "per nemico il signor
Gaspar più di quello che egli si sia, dirò brevemente d'alcune che mi
occorreno alla memoria, lassandone molte ch'io potrei dire;" poi
suggiunse: "Essendo Filippo di Demetrio intorno alla città di Chio ed
avendola assediata, mandò un bando, che a tutti i servi che della città
fuggivano ed a sé venissero prometteva la libertà e le mogli dei lor patroni.
Fu tanto lo sdegno delle donne per così ignominioso bando, che con l'arme
vennero alle mura e tanto ferocemente combatterono, che in poco tempo
scacciarono Filippo con vergogna e danno; il che non aveano potuto far gli
omini. Queste medesime donne, essendo coi lor mariti, padri e fratelli, che
andavano in esilio, pervenute in Leuconia, fecero un atto non men glorioso di
questo; ché gli Eritrei, che ivi erano co' suoi confederati, mossero
guerra a questi Chii; li quali non potendo contrastare, tolsero patto col
giuppon solo e la camiscia uscir della città. Intendendo le donne così
vituperoso accordo, si dolsero, rimproverandogli che, lassando l'arme,
uscissero come ignudi tra' nemici; e rispondendo essi già aver stabilito
il patto, dissero che portassero lo scudo e la lanza e lassassero i panni, e
rispondessero ai nemici questo essere il loro abito. E così facendo essi per
consiglio delle lor donne ricopersero in gran parte la vergogna, che in tutto
fuggir non poteano. Avendo ancor Ciro in un fatto d'arme rotto un esercito
di Persiani, essi in fuga, correndo verso la città incontrarono le lor donne
fuor della porta, le quali fattosi loro incontra dissero: "Dove fuggite
voi, vili omini? volete voi forsi nascondervi in noi, onde sete usciti?"
Queste ed altre tai parole udendo gli omini e conoscendo quanto d'animo
erano inferiori alle lor donne, si vergognarono di se stessi, e ritornando
verso i nemici, di novo con essi combatterono e gli ruppero."</p>
</div2>
<div2 type="capitolo">
<head>XXXIII</head>
<p>Avendo insin qui detto, il Magnifico Iuliano fermossi e rivolto alla signora
Duchessa disse: "Or, Signora, mi darete licenzia di tacere."
Rispose il signor Gasparo: "Bisogneravi pur tacere, poiché non sapete più
che vi dire." Disse il Magnifico ridendo: "Voi mi stimulate di modo
che vi mettete a pericolo di bisognar tutta notte udir laudi di donne; ed
intendere di molte spartane, che hanno avuta cara la morte gloriosa dei
figlioli; e di quelle che gli hanno rifutati, o morti esse medesime, quando gli
hanno veduti usar viltà. Poi, come le donne saguntine nella ruina della patria
loro prendessero l'arme contra le genti d'Annibale; e come essendo lo
esercito de' Tedeschi superato da Mario, le lor donne, non potendo ottener
grazia di viver libere in Roma al servizio delle vergini vestali, tutte
s'ammazzassero insieme coi lor piccoli figliolini; e di mille altre, delle
quali tutte le istorie antiche son piene. Allor il signor Gasparo, "Deh,
signor Magnifico," disse, "Dio sa come passarono quelle cose;
perché que' secoli son tanto da noi lontani, che molte bugie si posson
dire e non v'è chi le riprovi."</p>
</div2>
<div2 type="capitolo">
<head>XXXIV</head>
<p>Disse il Magnifico: "Se in ogni tempo vorrete misurare il valor delle
donne con quel degli omini, trovarete che elle non son mai state né ancor sono
adesso de virtù punto inferiori agli omini; ché, lassando quei tanto antichi,
se venite al tempo che i Goti regnarono in Italia, trovarete tra loro essere
stata una regina Amalasunta, che governò lungamente con maravigliosa prudenzia;
poi Teodolinda, regina de' Longobardi, di singular virtù; Teodora, greca
Imperatrice; ed in Italia fra molte altre fu singularissima signora la contessa
Matilda, delle laudi della quale lasserò parlare al conte Ludovico, perché fu
della casa sua." "Anzi," disse il Conte, "a voi tocca,
perché sapete ben che non conviene che l'omo laudi le cose sue
proprie." Suggiunse il Magnifico: "E quante donne famose ne'
tempi passati trovate voi di questa nobilissima casa di Montefeltro! quante
della casa da Gonzaga, da Este, de' Pii! Se de' tempi presenti poi
parlare vorremo, non ci bisogna cercar esempi troppo di lontano, ché gli avemo
in casa. Ma io non voglio aiutarmi di quelli che in presenzia vedemo, acciò che
voi non mostriate consentirmi per cortesia quello che in alcun modo negar non
mi potete. E per uscir di Italia, ricordatevi che a' dì nostri avemo
veduto Anna regina di Franza, grandissima signora non meno di virtù che di
stato; ché se di giustizia e clemenzia, liberalità e santità di vita, comparare
la vorrete alli re Carlo e Ludovico, dell'uno e dell'altro de'
quali fu moglie, non la trovarete punto inferiore d'essi. Vedete madonna
Margherita, figliola di Massimiliano imperatore, la quale con somma prudenzia e
giustizia insino a qui ha governato e tuttora governa il stato suo.</p>
</div2>
<div2 type="capitolo">
<head>XXXV</head>
<p>Ma lassando a parte tutte l'altre ditemi, signor Gaspar, qual re o qual
principe è stato a' nostri dì ed ancor molt'anni prima in
Cristianità, che meriti esser comparato alla regina Isabella di Spagna?"
Rispose il signor Gasparo: "Il re Ferrando suo marito." Suggiunse
il Magnifico: "Questo non negherò io; ché, poiché la Regina lo giudicò
degno d'esser suo marito e tanto lo amò ed osservò, non si po dire che
'l non meritasse d'esserle comparato: ben credo che la riputazion
ch'egli ebbe da lei fusse dote non minor che 'l regno di
Castiglia." "Anzi," rispose il signor Gaspar, "penso io
che di molte opere del re Ferrando fusse laudata la regina Isabella."
Allor il Magnifico, "Se i populi di Spagna," disse, "i
signori, i privati, gli omini e le donne, poveri e ricchi, non si son tutti
accordati a voler mentire in laude di lei, non è stato a' tempi nostri al
mondo più chiaro esempio di vera bontà, di grandezza d'animo, di
prudenzia, di religione, d'onestà, di cortesia, di liberalità, in somma
d'ogni virtù, che la regina Isabella; e benché la fama di quella signora
in ogni loco e presso ad ogni nazione sia grandissima, quelli che con lei
vissero e furono presenti alle sue azioni tutti affermano questa fama esser
nata dalla virtù e meriti di lei. E chi vorrà considerare l'opere sue,
facilmente conoscerà esser così il vero; ché, lassando infinite cose che fanno
fede di questo e potrebbonsi dire, se fusse nostro proposito, ognun sa che
quando essa venne a regnare trovò la maggior parte di Castiglia occupata dai
grandi; nientedimeno il tutto ricuperò così giustificatamente e con tal modo,
che i medesimi che ne furono privati le restarono affezionatissimi, e contenti
di lassar quello che possedevano. Notissima cosa è ancora con quanto animo e
prudenzia sempre diffendesse i regni suoi da potentissimi inimici; e
medesimamente a lei sola si po dar l'onore del glorioso acquisto del regno
di Granata; ché in così lunga e difficil guerra contra nimici ostinati, che
combattevano per le facultà, per la vita, per la legge sua e, al parer loro,
per Dio, mostrò sempre col consiglio e con la persona propria tanta virtù, che
forse a' tempi nostri pochi prìncipi hanno avuto ardire non che di
imitarla, ma pur d'averle invidia. Oltre a ciò, affermano tutti quegli che
la conobbero, esser stato in lei tanto divina maniera di governare, che parea
quasi che solamente la voluntà sua bastasse, perché senza altro strepito ognuno
facesse quello che doveva; tal che a pena osavano gli omini in casa sua propria
e secretamente far cosa che pensassino che a lei avesse da dispiacere; e di
questo in gran parte fu causa il maraviglioso giudicio ch'ella ebbe in
conoscere ed elegere i ministri atti a quelli offici nei quali intendeva
d'adoperargli; e così ben seppe congiungere il rigor della giustizia con
la mansuetudine della clemenzia e la liberalità, che alcun bono a' suoi dì
non fu che si dolesse d'esser poco remunerato, né alcun malo d'esser
troppo castigato. Onde nei populi verso di lei nacque una somma riverenzia,
composta d'amore e timore; la quale negli animi di tutti ancor sta così
stabilita, che par quasi che aspettino che essa dal cielo i miri e di là su
debba dargli laude o biasmo; e perciò col nome suo e con i modi da lei ordinati
si governano ancor que' regni, di maniera che, benché la vita sia mancata,
vive l'autorità, come rota che, lungamente con impeto voltata, gira ancor
per bon spacio da sé, benché altri più non la mova. Considerate oltre di
questo, signor Gasparo, che a' nostri tempi quasi tutti gli omini grandi
di Spagna e famosi in qualsivoglia cosa, sono stati creati dalla regina
Isabella; e Gonsalvo Ferrando, Gran Capitano, molto più di questo si preziava,
che di tutte le sue famose vittorie, e di quelle egregie e virtuose opere, che
in pace ed in guerra fatto l'hanno così chiaro ed illustre, che se la fama
non è ingratissima, sempre al mondo publicherà le immortali sue lode, e farà
fede che alla età nostra pochi re o gran prìncipi avemo aùti, i quali stati non
siano da lui di magnanimità, sapere e d'ogni virtù superati.</p>
</div2>
<div2 type="capitolo">
<head>XXXVI</head>
<p>Ritornando adunque in Italia, dico che ancor qui non ci mancano
eccellentissime signore; che in Napoli avemo due singular regine; e poco fa pur
in Napoli morì l'altra regina d'Ongaria, tanto eccellente signora
quanto voi sapete e bastante di far paragone allo invitto e glorioso re Matia
Corvino suo marito. Medesimamente la duchessa Isabella d'Aragona, degna
sorella del re Ferrando di Napoli; la quale, come oro nel foco, così nelle
procelle di fortuna ha mostrata la virtù e 'l valor suo. Se nella
Lombardia verrete, v'occorrerà la signora Isabella marchesa di Mantua;
alle eccellentissime virtù della quale ingiuria si faria parlando così
sobriamente, come saria forza in questo loco a chi pur volesse parlarne. Pesami
ancora che tutti non abbiate conosciuta la duchessa Beatrice di Milano sua
sorella, per non aver mai più a maravigliarvi di ingegno di donna. E la
duchessa Eleonora d'Aragona, duchessa di Ferrara e madre dell'una e
l'altra di queste due signore ch'io v'ho nominate, fu tale che
le eccellentissime sue virtù faceano bon testimonio a tutto 'l mondo, che
essa non solamente era degna figliola di Re, ma che meritava esser regina di
molto maggior stato che non aveano posseduto tutti i suoi antecessori. E per
dirvi d'un'altra, quanti omini conoscete voi al mondo, che avessero
tollerato gli acerbi colpi della fortuna così moderatamente, come ha fatto la
regina Isabella di Napoli? la quale, dopo la perdita del regno, lo esilio e
morte del re Federico suo marito e di duo figlioli e la pregionia del Duca di
Calabria suo primogenito, pur ancor si dimostra esser regina e di tal modo
supporta i calamitosi incommodi della misera povertà, che ad ognuno fa fede
che, ancor che ella abbia mutato fortuna, non ha mutato condizione. Lasso di
nominar infinite altre signore, ed ancor donne di basso grado; come molte
pisane, che alla diffesa della lor patria contra' Fiorentini hanno
mostrato quell'ardire generoso, senza timore alcuno di morte, che mostrar
potessero i più invitti animi che mai fossero al mondo; onde da molti nobili
poeti sono state alcune di lor celebrate. Potrei dirvi d'alcune
eccellentissime in lettere, in musica, in pittura, in scultura; ma non voglio
andarmi più rivolgendo tra questi esempi, che a voi tutti sono notissimi. Basta
che se nell'animo vostro pensate alle donne che voi stesso conoscete, non
vi fia difficile comprendere che esse per il più non sono di valore o meriti
inferiori ai padri, fratelli e mariti loro; e che molte sono state causa di
bene agli omini e spesso hanno corretto di molti loro errori; e se adesso non
si trovano al mondo quelle gran regine, che vadano a subiugare paesi lontani e
facciano magni edifici, piramidi e città, come quella Tomiris, regina di
Scizia, Artemisia, Zenobia, Semiramis, Cleopatra, non ci son ancor omini come
Cesare, Alessandro, Scipione, Lucullo e quegli altri imperatori
romani."</p>
</div2>
<div2 type="capitolo">
<head>XXXVII</head>
<p>"Non dite così," rispose allora ridendo il Frigio, "ché
adesso più che mai si trovan donne come Cleopatra o Semiramis; e se già non
hanno tanti stati, forze e ricchezze, loro non manca però la bona voluntà di
imitarle almen nel darsi piacere e satisfare più che possano a tutti i suoi
appetiti." Disse il Magnifico Iuliano: "Voi volete pur, Frigio,
uscire de' termini: ma se si trovano alcune Cleopatre, non mancano
infiniti Sardanapali; che è assai peggio." "Non fate," disse
allor il signor Gasparo, "queste comparazioni, né crediate già che gli
omini siano più incontinenti che le donne; e quando ancor fossero, non sarebbe
peggio, perché dalla incontinenzia delle donne nascono infiniti mali, che non
nascono da quella degli omini; e però, come ieri fu detto, èssi prudentemente
ordinato che ad esse sia licito senza biasimo mancar in tutte l'altre
cose, acciò che possano mettere ogni lor forza per mantenerse in questa sola
virtù della castità, senza la quale i figlioli sariano incerti, e quello legame
che stringe tutto 'l mondo per lo sangue, e per amar naturalmente ciascun
quello che ha produtto, si discioglieria: però alle donne più si disdice la
vita dissoluta che agli omini, i quali non portano nove mesi i figlioli in
corpo."</p>
</div2>
<div2 type="capitolo">
<head>XXXVIII</head>
<p>Allora il Magnifico, "Questi," rispose, "veramente sono
belli argumenti che voi fate e non so perché non gli mettiate in scritto. Ma
ditemi per qual causa non s'è ordinato che negli omini così sia vituperosa
cosa la vita dissoluta come nelle donne, atteso che se essi sono da natura più
virtuosi e di maggior valore, più facilmente ancora poriano mantenersi in
questa virtù della continenzia e i figlioli né più né meno sariano certi; ché
se ben le donne fossero lascive, purché gli omini fossero continenti e non
consentissero alla lascivia delle donne, esse da sé a sé e senza altro aiuto
già non porian generare. Ma se volete dir il vero, voi ancor conoscete che noi
di nostra autorità ci avemo vendicato una licenzia, per la quale volemo che i
medesimi peccati in noi siano leggerissimi e talor meritino laude, e nelle
donne non possano a bastanza esser castigati se non con una vituperosa morte, o
almen perpetua infamia. Però, poiché questa opinion è invalsa, parmi che
conveniente cosa sia castigar ancor acerbamente quelli che con bugie dànno
infamia alle donne; ed estimo ch'ogni nobil cavaliero sia obligato a
diffender sempre con l'arme, dove bisogna, la verità, e massimamente
quando conosce qualche donna esser falsamente calunniata di poca
onestà."</p>
</div2>
<div2 type="capitolo">
<head>XXXIX</head>
<p>"Ed io," rispose ridendo il signor Gasparo, "non solamente
affermo esser debito d'ogni nobil cavaliero quello che voi dite, ma estimo
gran cortesia e gentilezza coprir qualche errore, ove per disgrazia, o troppo
amore, una donna sia incorsa; e così veder potete ch'io tengo più la parte
delle donne, dove la ragion me lo comporta, che non fate voi. Non nego già che
gli omini non si abbiano preso un poco di libertà; e questo perché sanno che
per la opinion universale ad essi la vita dissoluta non porta così infamia come
alle donne; le quali, per la imbecillità del sesso, sono molto più inclinate
agli appetiti che gli omini, e se talor si astengono dal satisfare ai suoi
desidèri, lo fanno per vergogna, non perché la voluntà non sia loro
prontissima; e però gli omini hanno posto loro il timor d'infamia per un
freno che le tenga quasi per forza in questa virtù, senza la quale, per dir il
vero, sariano poco d'apprezzare; perché il mondo non ha utilità dalle
donne, se non per lo generare dei figlioli. Ma ciò non intervien degli omini, i
quali governano le città, gli eserciti e fanno tante altre cose
d'importanzia: il che, poiché voi volete così, non voglio disputar come
sapessero far le donne; basta che non lo fanno; e quando è occorso agli omini
far paragon della continenzia, così hanno superato le donne in questa virtù
come ancora nell'altre, benché voi non lo consentiate. Ed io circa questo
non voglio recitarvi tante istorie o fabule quante avete fatto voi, e rimettovi
alla continenzia solamente di dui grandissimi signori giovani, e su la
vittoria, la quale suol far insolenti ancora gli omini bassissimi; e
dell'uno è quella d'Alessandro Magno verso le donne bellissime di
Dario, nemico e vinto; l'altra di Scipione, a cui, essendo di ventiquattro
anni ed avendo in Ispagna vinto per forza una città, fu condutta una bellissima
e nobilissima giovane, presa tra molt'altre; ed intendendo Scipione questa
esser sposa d'un signor del paese, non solamente s'astenne da ogni
atto disonesto verso di lei, ma immaculata la rese al marito, facendole di
sopra un ricco dono. Potrei dirvi di Senocrate, il quale fu tanto continente,
che una bellissima donna, essendosegli colcata accanto ignuda e facendogli
tutte le carezze ed usando tutti i modi che sapea, delle quai cose era
bonissima maestra, non ebbe forza mai di far che mostrasse pur un minimo segno
d'impudicizia, avvenga che ella in questo dispensasse tutta una notte; e
di Pericle, che udendo solamente uno che laudava con troppo efficacia la
bellezza d'un fanciullo, lo riprese agramente, e di molt'altri
continentissimi di lor propria voluntà, e non per vergogna o paura di castigo,
da che sono indutte la maggior parte di quelle donne che in tal virtù si
mantengono; le quali però ancor con tutto questo meritano esser laudate assai,
e chi falsamente dà loro infamia d'impudicizia è degno, come avete detto,
di gravissima punizione."</p>
</div2>
<div2 type="capitolo">
<head>XL</head>
<p>Allora messer Cesare, il qual per bon spacio tacciuto avea,
"Pensate," disse, "di che modo parla il signor Gasparo a
biasimo delle donne, quando queste son quelle cose ch'ei dice in laude
loro. Ma se 'l signor Magnifico mi concede ch'io possa in loco suo
respondergli alcune poche cose circa quanto egli, al parer mio, falsamente ha
detto contra le donne, sarà bene per l'uno e per l'altro: perché esso
si riposerà un poco e meglio poi potrà seguitare in dir qualche altra
eccellenzia della donna di palazzo; ed io mi terrò per molta grazia l'aver
occasione di far insieme con lui questo officio di bon cavaliero, cioè
diffender la verità." "Anzi ve ne priego," rispose il signor
Magnifico; "ché già a me parea aver satisfatto, secondo le forze mie, a
quanto io doveva e che questo ragionamento fosse ormai fuor del proposito
mio." Soggiunse messer Cesare: "Non voglio già parlare della
utilità che ha il mondo dalle donne, oltre al generar i figlioli, perché a
bastanza s'è dimostrato quanto esse siano necessarie non solamente
all'esser ma ancor al ben esser nostro; ma dico, signor Gaspar, che se
esse sono, come voi dite, più inclinate agli appetiti che gli omini, e con
tutto questo se ne astengano più che gli omini, il che voi stesso consentite,
sono tanto più degne di laude, quanto il sesso loro è men forte per resistere
agli appetiti naturali; e se dite che lo fanno per vergogna, parmi che in loco
d'una virtù sola ne diate lor due; ché se in esse più po la vergogna che
l'appetito e perciò si astengono dalle cose mal fatte, estimo che questa
vergogna, che in fine non è altro che timor d'infamia, sia una rarissima
virtù e da pochissimi omini posseduta. E s'io potessi senza infinito
vituperio degli omini dire come molti d'essi siano immersi nella
impudenzia, che è il vicio contrario a questa virtù, contaminarei queste sante
orecchie che m'ascoltano: e per il più questi tali ingiuriosi a Dio ed
alla natura sono omini già vecchi, i quali fan professione chi di sacerdozio,
chi di filosofia, chi delle sante leggi; e governano le republiche con quella
severità catoniana nel viso, che promette tutta la integrità del mondo; e
sempre allegano il sesso feminile esser incontinentissimo; né mai essi
d'altro si dolgon più, che del mancar loro il vigor naturale per poter
satisfare ai loro abominevoli desidèri, i quali restano ancor nell'animo,
quando già la natura li nega al corpo; e però spesso trovano modi dove le forze
non sono necessarie.</p>
</div2>
<div2 type="capitolo">
<head>XLI</head>
<p>Ma io non voglio dir più avanti e bastami che mi consentiate che le donne si
astengano più dalla vita impudica che gli omini; e certo è che d'altro
freno non sono ritenute, che da quello che esse stesse si mettono; e che sia
vero, la più parte di quelle che son custodite con troppo stretta guardia, o
battute dai mariti o padri, sono men pudiche che quelle che hanno qualche
libertà. Ma gran freno è generalmente alle donne l'amor della vera virtù e
'l desiderio d'onore, del qual molte, che io a' mei dì ho
conosciute, fanno più stima che della vita propria; e se volete dir il vero,
ognun di noi ha veduto giovani nobilissimi, discreti, savi, valenti e belli,
aver dispensato molt'anni amando, senza lassare adrieto cosa alcuna di
sollicitudine, di doni, di preghi, di lacrime, in somma di ciò che imaginar si
po; e tutto in vano. E se a me non si potesse dire che le qualità mie non
meritarono mai ch'io fossi amato, allegherei il testimonio di me stesso,
che più d'una volta per la immutabile e troppo severa onestà d'una
donna fui vicino alla morte." Rispose il signor Gasparo: "Non vi
maravigliate di questo, perché le donne che son pregate sempre negano di
compiacer chi le prega e quelle che non sono pregate pregano altrui."</p>
</div2>
<div2 type="capitolo">
<head>XLII</head>
<p>Disse messer Cesare: "Io non ho mai conosciuti questi, che siano dalle
donne pregati; ma sì ben molti, li quali, vedendosi aver in vano tentato e
speso il tempo scioccamente, ricorrono a questa nobil vendetta e dicono aver
avuto abondanzia di quello che solamente s'hanno imaginato; e par loro che
il dir male e trovare invenzioni, acciò che di qualche nobil donna per lo vulgo
si levino fabule vituperose, sia una sorte di cortegiania. Ma questi tali, che
di qualche donna di prezzo villanamente si dànno vanto, o vero o falso,
meritano castigo e supplicio gravissimo; e se talor loro vien dato, non si po
dir quanto siano da laudar quelli che tale officio fanno. Ché se dicon bugie,
qual scelerità po esser maggiore, che privar con inganno una valorosa donna di
quello che essa più che la vita estima? e non per altra causa, che per quella
che la devria fare d'infinite laudi celebrata? Se ancora dicon vero, qual
pena poria bastare a chi è così perfido, che renda tanta ingratitudine per
premio ad una donna, la qual, vinta dalle false lusinghe, dalle lacrime finte,
dai preghi continui, dai lamenti, dalle arti, insidie e periuri, s'ha
lassato indurre ad amar troppo; poi, senza riservo, s'è data incautamente
in preda a così maligno spirto? Ma per respondervi ancor a questa inaudita
continenzia d'Alessandro e di Scipione, che avete allegata, dico
ch'io non voglio negare che e l'uno e l'altro non facesse atto
degno di molta laude; nientedimeno, aciò che non possiate dire che per
raccontarvi cose antiche io vi narri fabule, voglio allegarvi una donna
de' nostri tempi di bassa condizione, la quale mostrò molto maggior
continenzia che questi dui grand'omini.</p>
</div2>
<div2 type="capitolo">
<head>XLIII</head>
<p>Dico adunque che io già conobbi una bella e delicata giovane, il nome della
quale non vi dico per non dar materia di dir male a molti ignoranti, i quali
sùbito che intendono una donna esser innamorata, ne fan mal concetto. Questa
adunque, essendo lungamente amata da un nobile e ben condicionato giovane, si
volse con tutto l'animo e cor suo ad amar lui; e di questo non solamente
io, al quale essa di sua voluntà ogni cosa confidentemente dicea, non
altrimenti che s'io non dirò fratello, ma una sua intima sorella fussi
stato, ma tutti quelli che la vedeano in presenzia dell'amato giovane
erano ben chiari della sua passione. Così, amando essa ferventissimamente
quanto amar possa un amorevolissimo animo, durò dui anni in tanta continenzia,
che mai non fece segno alcuno a questo giovane d'amarlo, se non quelli che
nasconder non potea; né mai parlare gli volse, né da lui accettar lettere, né
presenti, che dell'uno e dell'altro non passava mai giorno che non
fosse sollicitata, e quanto lo desiderasse, io ben lo so; ché se talor
nascosamente potea aver cosa che del giovane fosse stata, la tenea in tante
delizie, che parea che da quella le nascesse la vita ed ogni suo bene; né pur
mai in tanto tempo d'altro compiacer gli volse che di vederlo e di
lassarsi vedere, e qualche volta intervenendo alle feste publiche ballar con
lui, come con gli altri. E perché le condicioni dell'uno e dell'altra
erano assai convenienti, essa e 'l giovane desideravano che un tanto amor
terminasse felicemente ed esser insieme marito e moglie. Il medesimo
desideravano tutti gli altri omini e donne di quella città, eccetto il crudel
padre di lei, il qual per una perversa e strana opinion volse maritarla ad un
altro più ricco; ed in ciò dalla infelice fanciulla non fu con altro
contradetto, che con amarissime lacrime. Ed essendo successo così mal
avventurato matrimonio con molta compassion di quel populo e desperazion dei
poveri amanti, non bastò però questa percossa di fortuna per estirpare così
fundato amor dei cori né dell'uno né dell'altra; che dopo ancor per
spacio di tre anni durò, avvegna che essa prudentissimamente lo dissimulasse e
per ogni via cercasse di troncar que' desidèri, che ormai erano senza
speranza. Ed in questo tempo seguitò sempre la sua ostinata voluntà della
continenzia; e vedendo che onestamente aver non potea colui che essa adorava al
mondo, elesse non volerlo a modo alcuno e seguitar il suo costume di non
accettare ambasciate, né doni, né pur sguardi suoi; e con questa terminata
voluntà la meschina, vinta dal crudelissimo affanno e divenuta per la lunga
passione estenuatissima, in capo di tre anni se ne morì; e prima volse rifutare
i contenti e piacer suoi tanto desiderati, in ultimo la vita propria, che la
onestà. Né le mancavan modi e vie da satisfarsi secretissimamente e senza
pericolo d'infamia o d'altra perdita alcuna; e pur s'astenne da
quello che tanto da sé desiderava e di che tanto era continuamente stimulata da
quella persona, che sola al mondo desiderava di compiacere; né a ciò si mosse
per paura, o per alcun altro rispetto, che per lo solo amore della vera virtù.
Che direte voi d'un'altra, la quale in sei mesi quasi ogni notte
giacque con un suo carissimo innamorato; nientedimeno in un giardino copioso di
dolcissimi frutti, invitata dall'ardentissimo suo proprio desiderio e
da' preghi e lacrime di chi più che la propria vita le era caro,
s'astenne dal gustarli; e benché fosse presa e legata ignuda nella stretta
catena di quelle amate braccia, non si rese mai per vinta, ma conservò
immaculato il fior della onestà sua?</p>
</div2>
<div2 type="capitolo">
<head>XLIV</head>
<p>Parvi, signor Gasparo, che questi sian atti di continenzia equali a quella
d'Alessandro? il quale, ardentissimamente innamorato non delle donne di
Dario, ma di quella fama e grandezza che lo spronava coi stimuli della gloria a
patir fatiche e pericoli per farsi immortale, non che le altre cose ma la
propria vita sprezzava per acquistar nome sopra tutti gli omini; e noi ci
maravigliamo che con tai pensieri nel core s'astenesse da una cosa la qual
molto non desiderava? Ché, per non aver mai più vedute quelle donne, non è
possibile che in un punto l'amasse, ma ben forse l'aborriva, per
rispetto di Dario suo nemico; ed in tal caso ogni suo atto lascivo verso di
quelle saria stato ingiuria e non amore; e però non è gran cosa che Alessandro,
il quale non meno con la magnanimità che con l'arme vinse il mondo,
s'astenesse da far ingiuria a femine. La continenzia ancor di Scipione è
veramente da laudar assai; nientedimeno, se ben considerate, non è da
agguagliare a quella di queste due donne; perché esso ancora medesimamente
s'astenne da cosa non desiderata, essendo in paese nemico, capitano novo,
nel principio d'una impresa importantissima; avendo nella patria lassato
tanta aspettazion di sé ed avendo ancor a rendere cunto a giudici severissimi,
i quali spesso castigavano non solamente i grandi ma i piccolissimi errori; e
tra essi sapea averne de' nemici; conoscendo ancor che, s'altramente
avesse fatto, per esser quella donna nobilissima e ad un nobilissimo signor
maritata, potea concitarsi tanti nemici e talmente, che molto gli arian
prolungata e forse in tutto tolta la vittoria. Così per tante cause e di tanta
importanzia s'astenne da un leggero e dannoso appetito, mostrando
continenzia ed una liberale integrità; la quale, come si scrive, gli diede
tutti gli animi di que' populi e gli valse un altro esercito ad espugnar
con benivolenzia i cori, che forse per forza d'arme sariano stati
inespugnabili; sicché questo più tosto un stratogema militare dir si poria, che
pura continenzia: avvegna ancora che la fama di questo non sia molto sincera,
perché alcuni scrittori d'autorità affermano questa giovane esser stata da
Scipion goduta in amorose delizie; ma di quello che vi dico io, dubbio alcuno
non è."</p>
</div2>
<div2 type="capitolo">
<head>XLV</head>
<p>Disse il Frigio: "Dovete averlo trovato negli Evangelii."
"Io stesso l'ho veduto," rispose messer Cesare, "e però
n'ho molto maggior certezza che non potete aver né voi né altri, che
Alcibiade si levasse dal letto di Socrate non altrimenti che si facciano i
figlioli dal letto dei padri; ché pur strano loco e tempo era il letto e la
notte per contemplar quella pura bellezza, la qual si dice che amava Socrate
senza alcun desiderio disonesto; massimamente amando più la bellezza
dell'animo che del corpo, ma nei fanciulli e no nei vecchi, ancor che
siano più savi. E certo non si potea già trovar miglior esempio per laudar la
continenzia degli omini che quello di Senocrate; che essendo versato negli
studi, astretto ed obligato dalla profession sua, che è la filosofia, la quale
consiste nei boni costumi e non nelle parole, vecchio, esausto del vigor
naturale, non potendo né mostrando segno di potere, s'astenne da una
femina publica, la quale per questo nome solo potea venirgli a fastidio. Più
crederei che fosse stato continente se qualche segno de risentirsi avesse
dimostrato, ed in tal termine usato la continenzia; o vero astenutosi da quello
che i vecchi più desiderano che le battaglie di Venere, cioè dal vino; ma per
comprobar ben la continenzia senile, scrivesi che di questo era pieno e grave.
E qual cosa dir si po più aliena dalla continenzia d'un vecchio, che la
ebrietà? e se lo astenerse dalle cose veneree in quella pigra e fredda età
merita tanta laude, quanta ne deve meritar in una tenera giovane, come quelle
due di chi dianzi v'ho detto? delle quali l'una imponendo durissime
leggi a tutti i sensi suoi, non solamente agli occhi negava la sua luce, ma
toglieva al core quei pensieri, che soli lungamente erano stati dulcissimo cibo
per tenerlo in vita; l'altra, ardente inamorata, ritrovandosi tante volte
sola nelle braccia di quello che più assai che tutto 'l resto del mondo
amava, contra se stessa e contra colui che più che se stessa le era caro
combattendo, vincea quello ardente desiderio che spesso ha vinto e vince tanti
savi omini. Non vi pare ora, signor Gasparo, che dovessino i scrittori
vergognarsi di far memoria di Senocrate in questo caso e chiamarlo per
continente? ché chi potesse sapere, io metterei pegno che esso tutta quella
notte sino al giorno seguente ad ora di desinare dormì come morto, sepulto nel
vino; né mai, per stropicciar che gli facesse quella femina, poté aprir gli
occhi, come se fusse stato allopiato."</p>
</div2>
<div2 type="capitolo">
<head>XLVI</head>
<p>Quivi risero tutti gli omini e donne; e la signora Emilia, pur ridendo,
"Veramente," disse, "signor Gasparo, se vi pensate un poco
meglio, credo che trovarete ancor qualche altro bello esempio di continenzia
simile a questo." Rispose messer Cesare: "Non vi pare, Signora, che
bello esempio di continenzia sia quello altro che egli ha allegato di Pericle?
Maravigliomi ben che 'l non abbia ancor ricordato la continenzia e quel
bel detto che si scrive di colui, a chi una donna domandò troppo gran prezzo
per una notte ed esso le rispose che non comprava così caro il pentirsi."
Rideasi tuttavia; e messer Cesare, avendo alquanto tacciuto, "Signor
Gasparo," disse, "perdonatime s'io dico il vero, perché in
somma queste sono le miraculose continenzie che di se stessi scrivono gli
omini, accusando per incontinenti le donne, nelle quali ogni dì si veggono
infiniti segni di continenzia; ché certo, se ben considerate, non è ròcca tanto
inespugnabile né così ben diffesa, che essendo combattuta con la millesima
parte delle machine ed insidie, che per espugnar il constante animo d'una
donna s'adoprano, non sì rendesse al primo assalto. Quanti creati da
signori, e da essi fatti ricchi e posti in grandissima estimazione, avendo
nelle mani le lor fortezze e ròcche, onde dependeva tutto 'l stato e la
vita ed ogni ben loro, senza vergogna o cura d'esser chiamati traditori,
le hanno perfidamente per avarizia date a chi non doveano? e Dio volesse che
a' dì nostri di questi tali fosse tanta carestia, che non avessimo molto
maggior fatica a ritrovar qualcuno che in tal caso abbia fatto quello che
dovea, che nominar quelli che hanno mancato. Non vedemo noi tant'altri che
vanno ogni dì ammazzando omini per le selve e scorrendo per mare, solamente per
rubar denari? Quanti prelati vendono le cose della chiesa di Dio? quanti
iurisconsulti falsificano testamenti? quanti periuri fanno? quanti falsi
testimoni, solamente per aver denari? quanti medici avvelenano gl'infermi
per tal causa? quanti poi per paura della morte fanno cose vilissime? E pur a
tutte queste così efficaci e dure battaglie spesso resiste una tenera e
delicata giovane; ché molte sonosi trovate, le quali hanno eletto la morte più
presto che perder l'onestà."</p>
</div2>
<div2 type="capitolo">
<head>XLVII</head>
<p>Allora il signor Gasparo, "Queste," disse, "messer Cesare,
credo che non siano al mondo oggidì." Rispose messer Cesare: "Io
non voglio ora allegarvi le antiche; dicovi ben questo, che molte si trovariano
e trovansi, che, in tal caso non si curan di morire. Ed or m'occorre
nell'animo che quando Capua fu saccheggiata dai Franzesi, che ancora non è
tanto tempo che voi nol possiate molto bene avere a memoria, una bella giovane
gentildonna capuana, essendo condotta fuor di casa sua, dove era stata presa da
una compagnia di Guasconi, quando giunse al fiume che passa per Capua finse
volersi attaccare una scarpa, tanto che colui che la menava un poco la lassò,
ed essa sùbito si gittò nel fiume. Che direte voi d'una contadinella, che
non molti mesi fa, a Gazuolo in Mantoana, essendo ita con una sua sorella a
raccôrre spiche ne' campi, vinta dalla sete entrò in una casa per bere
dell'acqua; dove il patron della casa, che giovane era, vedendola assai
bella e sola, presala in braccio, prima con bone parole, poi con minacce cercò
d'indurla a far i suoi piaceri; e contrastando essa sempre più
ostinatamente, in ultimo con molte battiture e per forza la vinse. Essa così
scapigliata e piangendo ritornò nel campo alla sorella, né mai, per molto
ch'ella le facesse instanzia, dir volse che dispiacere avesse ricevuto in
quella casa; ma tuttavia, caminando verso l'albergo e mostrando di
racchetarsi a poco a poco e parlar senza perturbazione alcuna, le diede certe
commissioni; poi, giunta che fu sopra Oglio, che è il fiume che passa accanto
Gazuolo, allontanatasi un poco dalla sorella, la quale non sapea né imaginava
ciò ch'ella si volesse fare, sùbito vi si gittò dentro. La sorella dolente
e piangendo l'andava secondando quanto più potea lungo la riva del fiume,
che assai velocemente la portava all'ingiù; ed ogni volta che la meschina
risurgeva sopra l'acqua, la sorella le gittava una corda che seco avea
recata per legar le spiche; e benché la corda più d'una volta le
pervenisse alle mani, perché pur era ancor vicina alla ripa, la costante e
deliberata fanciulla sempre la rifiutava e dilungava da sé; e così fuggendo
ogni soccorso che dar le potea vita, in poco spacio ebbe la morte; né fu questa
mossa dalla nobilità di sangue, né da paura di più crudel morte o
d'infamia, ma solamente dal dolore della perduta verginità. Or di qui
potete comprendere quante altre donne facciano atti dignissimi di memoria che
non si sanno, poiché avendo questa, tre dì sono, si po dir, fatto un tanto
testimonio della sua virtù, non si parla di lei, né pur se ne sa il nome. Ma se
non sopragiungea in quel tempo la morte del vescovo di Mantua, zio della
signora Duchessa nostra, ben saria adesso quella ripa d'Oglio, nel loco
onde ella se gittò, ornata d'un bellissimo sepulcro per memoria di così
gloriosa anima, che meritava tanto più chiara fama dopo la morte, quanto in men
nobil corpo vivendo era abitata."</p>
</div2>
<div2 type="capitolo">
<head>XLVIII</head>
<p>Quivi fece messer Cesare un poco di pausa; poi suggiunse: "A' mei
dì ancora in Roma intervenne un simil caso; e fu che una bella e nobil giovane
romana, essendo lungamente seguitata da uno che molto mostrava amarla, non
volse mai, non che d'altro, ma d'un sguardo solo compiacergli; di
modo che costui per forza di denari corruppe una sua fante; la quale,
desiderosa di satisfarlo per toccarne più denari, persuase alla patrona che un
certo giorno non molto celebrato andasse a visitar la chiesa di san Sebastiano;
ed avendo il tutto fatto intendere allo amante e mostratogli ciò che far dovea,
condusse la giovane in una di quelle grotte oscure che soglion visitar quasi
tutti quei che vanno a san Sebastiano; ed in questa tacitamente s'era
nascosto prima il giovane, il quale, ritrovandosi solo con quella che amava
tanto, cominciò con tutti i modi a pregarla più dolcemente che seppe che
volesse avergli compassione e mutar la sua passata durezza in amore; ma poi che
vide tutti i prieghi esser vani, si volse alle minacce; non giovando ancora
queste, cominciò a batterla fieramente; in ultimo, essendo in ferma disposizion
d'ottener lo intento suo, se non altrimenti, per forza, ed in ciò operando
il soccorso della malvagia femina che quivi l'aveva condotta, mai non poté
tanto fare che essa consentisse; anzi e con parole e con fatti, benché poche
forze avesse, la meschina giovane si diffendeva quanto le era possibile; di
modo che tra per lo sdegno conceputo, vedendosi non poter ottener quello che
volea, tra per la paura che non forse i parenti di lei, se risapeano la cosa,
gli ne facessino portar la pena, questo scelerato, aiutato dalla fante, la
quale del medesimo dubitava, affogò la mal avventurata giovane e quivi la
lassò; e fuggitosi, procurò di non esser trovato. La fante, dallo error suo
medesimo acciecata, non seppe fuggire, e presa per alcuni indici confessò ogni
cosa; onde ne fu come meritava castigata. Il corpo della costante e nobil donna
con grandissimo onore fu levato di quella grotta e portato alla sepultura in
Roma, con una corona in testa di lauro, accompagnato da un numero infinito
d'omini e di donne, tra' quali non fu alcuno che a casa riportasse
gli occhi senza lacrime; e così universalmente da tutto 'l populo fu
quella rara anima non men pianta che laudata.</p>
</div2>
<div2 type="capitolo">
<head>XLIX</head>
<p>Ma per parlarvi di quelle che voi stesso conoscete, non vi ricorda aver
inteso che andando la signora Felice dalla Rovere a Saona, e dubitando che
alcune vele che s'erano scoperte fossero legni di papa Alessandro che la
seguitassero, s'apparecchiò con ferma deliberazione, se si accostavano, e
che rimedio non vi fusse in fuga, di gittarsi nel mare; e questo non si po già
credere che lo facesse per leggerezza, perché voi così come alcun altro
conoscete ben di quanto ingegno e prudenzia sia accompagnata la singular
bellezza di quella signora. Non posso pur tacere una parola della signora
Duchessa nostra, la quale, essendo vivuta quindeci anni in compagnia del marito
come vidua, non solamente è stata costante di non palesar mai questo a persona
del mondo, ma essendo dai suoi proprii stimulata ad uscir di questa viduità,
elesse più presto patir esilio, povertà ed ogn'altra sorte
d'infelicità, che accettar quello che a tutti gli altri parea gran grazia
e prosperità di fortuna;" e seguitando pur messer Cesare circa questo,
disse la signora Duchessa: "Parlate d'altro e non intrate più in tal
proposito, ché assai dell'altre cose avete che dire." Suggiunse
messer Cesare: "So pur che questo non mi negherete, signor Gasparo, né
voi, Frigio." "Non già," rispose il Frigio; "ma una non
fa numero."</p>
</div2>
<div2 type="capitolo">
<head>L</head>
<p>Disse allora messer Cesare: "Vero è che questi così grandi effetti
occorrono in poche donne; pur ancora quelle che resistono alle battaglie
d'amore, tutte sono miracolose; e quelle che talor restano vinte sono
degne di molta compassione; ché certo i stimuli degli amanti, le arti che
usano, i lacci che tendono son tanti e così continui, che troppa maraviglia è
che una tenera fanciulla fuggir gli possa. Qual giorno, qual ora passa mai, che
quella combattuta giovane non sia dallo amante sollicitata con denari, con
presenti e con tutte quelle cose che imaginar sa che le abbiano a piacere? A
qual tempo affacciar mai si po alla finestra, che sempre non veda passar
l'ostinato amante con silenzio di parole ma con gli occhi che parlano, col
viso afflitto e languido, con quegli accesi sospiri, spesso con abundantissime
lacrime? Quando mai si parte di casa per andar a chiesa o ad altro loco, che
questo sempre non le sia innanzi e ad ogni voltar di contrata non se le
affronti con quella trista passion dipinta negli occhi, che par che allor
allora aspetti la morte? Lasso tante attillature, invenzioni, motti, imprese,
feste, balli, giochi, maschere, giostre, torniamenti, le quai cose essa conosce
tutte esser fatte per sé. La notte poi mai risvegliarsi non sa, che non oda
musica, o almen quello inquieto spirito intorno alle mura della casa gittar
sospiri e voci lamentevoli. Se per avventura parlar vole con una delle sue
fanti, quella, già corrotta per denari, sùbito ha apparecchiato un presentuzzo,
una lettera, un sonetto, o tal cosa, da darle per parte dello amante; e quivi
entrando a proposito, le fa intendere quanto arde questo meschino, come non
cura la propria vita per servirla; e come da lei niuna cosa ricerca men che
onesta e che solamente desidera parlarle. Quivi a tutte le difficultà si
trovano rimedi, chiavi contrafatte, scale di corde, sonniferi; la cosa si
dipinge di poco momento; dànnosi esempi di molt'altre che fanno assai
peggio; di modo che ogni cosa tanto si fa facile, che essa niuna altra fatica
ha che di dire: "Io son contenta"; e se pur la poverella per un
tempo resiste, tanti stimuli le aggiungono, tanti modi trovano, che col
continuo battere rompeno ciò che le osta. E molti sono che, vedendo le
blandicie non giovargli, si voltano alle minacce e dicono volerle publicar per
quelle che non sono ai lor mariti. Altri patteggiano arditamente coi padre e
spesso con i mariti, i quali per denari o per aver favori dànno le proprie
figliole e mogli in preda contra la lor voglia. Altri cercano con incanti e
malie tôr loro quella libertà che Dio all'anime ha concessa; di che si
vedono mirabili effetti. Ma io non saprei ridire in mill'anni tutte le
insidie che opran gli omini per indur le donne alle lor voglie, che sono
infinite; ed oltre a quelle che ciascun per se stesso ritrova non è ancora
mancato chi abbia ingeniosamente composto libri, e postovi ogni studio per
insegnar di che modo in questo s'abbiano ad ingannar le donne. Or pensate
come da tante reti possano esser sicure queste semplici colombe, da così dolce
esca invitate. E che gran cosa è adunque se una donna, veggendosi tanto amata
ed adorata molt'anni da un bello, nobile ed accostumato giovane, il quale
mille volte il giorno si mette a pericolo della morte per servirle, né mai
pensa altro che di compiacerle, con quel continuo battere, che fa che
l'acqua spezza i durissimi marmi, s'induce finalmente ad amarlo, e
vinta da questa passione lo contenta di quello che voi dite che essa, per la
imbecillità del sesso, naturalmente molto più desidera che l'amante? Parvi
che questo error sia tanto grave, che quella meschina, che con tante lusinghe è
stata presa, non meriti almen quel perdono, che spesso agli omicidi, ai ladri,
assassini e traditori si concede? Vorrete voi che questo sia vicio tanto enorme
che, per trovarsi che qualche donna in esso incorre, il sesso delle donne debba
esser sprezzato in tutto e tenuto universalmente privo di continenzia, non
avendo rispetto che molte se ne trovano invittissime, che ai continui stimuli
d'amore sono adamantine e salde nella loro infinita constanzia più che i
scogli all'onde del mare?"</p>
</div2>
<div2 type="capitolo">
<head>LI</head>
<p>Allora il signor Gasparo, essendosi fermato messer Cesare di parlare,
cominciava per rispondere; ma il signor Ottaviano ridendo, "Deh, per amor
di Dio," disse, "datigliela vinta, ch'io conosco che voi
farete poco frutto; e parmi vedere che v'acquistarete non solamente tutte
queste donne per inimiche, ma ancora la maggior parte degli omini." Rise
il signor Gasparo e disse: "Anzi ben gran causa hanno le donne di
ringraziarmi; perché s'io non avessi contradetto al signor Magnifico ed a
messer Cesare, non si sariano intese tante laudi che essi hanno loro
date." Allora messer Cesare, "Le laudi," disse, "che il
signor Magnifico ed io avemo date alle donne ed ancora molte altre erano
notissime, però sono state superflue. Chi non sa che senza le donne sentir non
si po contento o satisfazione alcuna in tutta questa nostra vita, la quale
senza esse saria rustica e priva d'ogni dolcezza e più aspera che quella
dell'alpestre fiere? Chi non sa che le donne sole levano de' nostri
cori tutti li vili e bassi pensieri, gli affanni, le miserie e quelle turbide
tristezze che così spesso loro sono compagne? E se vorremo ben considerar il
vero, conosceremo ancora che, circa la cognizion delle cose grandi, non
desviano gli ingegni, anzi gli svegliano; ed alla guerra fanno gli omini senza
paura ed arditi sopra modo. E certo impossibil è che nel cor d'omo, nel
qual sia entrato una volta fiamma d'amore, regni mai più viltà; perché chi
ama desidera sempre farsi amabile più che po, e teme sempre non gli intervenga
qualche vergogna che lo possa far estimar poco da chi esso desidera esser
estimato assai; né cura d'andare mille volte il giorno alla morte, per
mostrar d'esser degno di quell'amore; però chi potesse far un
esercito d'innamorati, li quali combattessero in presenzia delle donne da
loro amate, vinceria tutto 'l mondo, salvo se contra questo in opposito
non fosse un altro esercito medesimamente innamorato. E crediate di certo che
l'aver contrastato Troia dieci anni a tutta Grecia non procedette
d'altro che d'alcuni innamorati, li quali, quando erano per uscir a
combattere, s'armavano in presenzia delle lor donne, e spesso esse
medesime gli aiutavano e nel partir diceano lor qualche parola che gli
infiammava e gli facea più che omini; poi nel combattere sapeano esser dalle
lor donne mirati dalle mura e dalle torri; onde loro parea che ogni ardir che
mostravano, ogni prova che faceano, da esse riportasse laude; il che loro era
il maggior premio che aver potessero al mondo. Sono molti che estimano la
vittoria dei re di Spagna Ferrando ed Isabella contra il re di Granata esser
proceduta gran parte dalle donne; ché il più delle volte quando usciva lo
esercito di Spagna per affrontar gli inimici, usciva ancora la regina Isabella
con tutte le sue damigelle e quivi si ritrovavano molti nobili cavalieri
innamorati; li quali finché giongeano al loco di veder gli nemici, sempre
andavano parlando con le lor donne; poi, pigliando licenzia ciascun dalla sua,
in presenzia loro andavano ad incontrar gli nimici con quell'animo feroce
che dava loro amore, e 'l desiderio di far conoscere alle sue signore che
erano servite da omini valorosi; onde molte volte trovaronsi pochissimi
cavalieri spagnoli mettere in fuga ed alla morte infinito numero di Mori mercé
delle gentili ed amate donne. Però non so, signor Gasparo, qual perverso
giudicio v'abbia indutto a biasimar le donne.</p>
</div2>
<div2 type="capitolo">
<head>LII</head>
<p>Non vedete voi che di tutti gli esercizi graziosi e che piaceno al mondo a
niun altro s'ha da attribuire la causa, se alle donne no? Chi studia di
danzare e ballar leggiadramente per altro, che per compiacere a donne? Chi
intende nella dolcezza della musica per altra causa, che per questa? Chi a
compor versi, almen nella lingua vulgare, se non per esprimere quegli affetti
che dalle donne sono causati? Pensate di quanti nobilissimi poemi saremmo
privi, e nella lingua greca e nella latina, se le donne fossero state da'
poeti poco estimate. Ma lassando tutti gli altri, non saria grandissima perdita
se messer Francesco Petrarca, il qual così divinamente scrisse in questa nostra
lingua gli amor suoi, avesse volto l'animo solamente alle cose latine,
come arìa fatto se l'amor di madonna Laura da ciò non l'avesse talor
desviato? Non vi nomino i chiari ingegni che sono ora al mondo e qui presenti,
che ogni dì parturiscono qualche nobil frutto e pur pigliano subietto solamente
dalle bellezze e virtù delle donne. Vedete che Salomone, volendo scrivere
misticamente cose altissime e divine, per coprirle d'un grazioso velo
finse un ardente ed affettuoso dialogo d'uno innamorato con la sua donna,
parendogli non poter trovar qua giù tra noi similitudine alcuna più conveniente
e conforme alle cose divine, che l'amor verso le donne; ed in tal modo
volse darci un poco d'odor di quella divinità, che esso e per scienzia e
per grazia più che gli altri conoscea. Però non bisognava, signor Gasparo,
disputar di questo, o almen con tante parole; ma voi col contradire alla verità
avete impedito che non si siano intese mill'altre cose belle ed importanti
circa la perfezion della donna di palazzo." Rispose il signor Gasparo:
"Io credo che altro non vi si possa dire; pur se a voi pare che il signor
Magnifico non l'abbia adornata a bastanza di bone condicioni, il diffetto
non è stato il suo, ma di chi ha fatto che più virtù non siano al mondo, perché
esso le ha date tutte quelle che vi sono." Disse la signora Duchessa
ridendo: "Or vedrete che 'l signor Magnifico pur ancor ne ritroverà
qualche altra." Rispose il Magnifico: "In vero, Signora, a me par
d'aver detto assai e, quanto per me, contentomi di questa mia donna; e se
questi signori non la voglion così fatta, lassinla a me."</p>
</div2>
<div2 type="capitolo">
<head>LIII</head>
<p>Quivi tacendo ognuno, disse messer Federico: "Signor Magnifico, per
stimularvi a dir qualche altra cosa, voglio pur farvi una domanda circa quello
che avete voluto che sia la principal professione della donna di palazzo, ed è
questa; ch'io desidero intendere come ella debba intertenersi circa una
particularità che mi pare importantissima; ché, benché le eccellenti condicioni
da voi attribuitele includino ingegno, sapere, giudicio, desterità, modestia e
tant'altre virtù, per le quali ella dee ragionevolmente saper intertenere
ogni persona e ad ogni proposito, estimo io però che più che alcuna altra cosa
le bisogni saper quello che appartiene ai ragionamenti d'amore; perché,
secondo che ogni gentil cavaliero usa per instrumento d'acquistar grazia
di donne quei nobili esercizi, attillature e bei costumi che avemo nominati, a
questo effetto adopra medesimamente le parole; e non solo quando è astretto da
passione, ma ancora spesso per far onore a quella donna con cui parla,
parendogli che 'l mostrar d'amarla sia un testimonio che ella ne sia
degna e che la bellezza e meriti suoi sian tanti, che sforzino ognuno a
servirla. Però vorrei sapere come debba questa donna circa tal proposito
intertenersi discretamente e come rispondere a chi l'ama veramente e come
a chi ne fa dimostrazion falsa; e se dee dissimular d'intendere, o
corrispondere, e rifiutare, e come governarsi."</p>
</div2>
<div2 type="capitolo">
<head>LIV</head>
<p>Allor il signor Magnifico, "Bisogneria prima," disse,
"insegnarle a conoscer quelli che simulan d'amare e quelli che amano
veramente; poi, del corrispondere in amore o no, credo che non si debba
governar per voglia d'altrui, che di se stessa." Disse messer
Federico: "Insegnatele adunque quai siano i più certi e sicuri segni per
discernere l'amor falso dal vero, e di qual testimonio ella se debba
contentar per esser ben chiara dell'amore mostratole." Rispose
ridendo il Magnifico: "Io non lo so perché gli omini oggidì sono tanto
astuti, che fanno infinite dimostrazion false e talor piangono quando hanno ben
gran voglia di ridere; però bisogneria mandargli all'Isola Ferma, sotto
l'arco dei leali innamorati. Ma acciò che questa mia donna, della quale a
me convien aver particular protezione per esser mia creatura, non incorra in
quegli errori ch'io ho veduto incorrere molt'altre, io direi
ch'ella non fosse facile a creder d'esser amata; né facesse come
alcune, che non solamente non mostrano di non intendere chi lor parla
d'amore, ancora che copertamente, ma alla prima parola accettano tutte le
laudi che lor son date, o ver le negano d'un certo modo, che è più presto
un invitare d'amore quelli coi quali parlano, che ritrarsi. Però la
maniera dell'intertenersi nei ragionamenti d'amore, ch'io voglio
che usi la mia donna di palazzo, sarà il rifiutar di creder sempre che chi le
parla d'amore, l'ami però; e se quel gentilomo sarà, come pur molti
se ne trovano, prosuntuoso e che le parli con poco rispetto, essa gli darà tal
risposta, che 'l conoscerà chiaramente che le fa dispiacere; se ancora
sarà discreto ed usarà termini modesti e parole d'amore copertamente, con
quel gentil modo che io credo che faria il cortegiano formato da questi
signori, la donna mostrerà non l'intendere e tirarà le parole ad altro
significato, cercando sempre modestamente, con quello ingegno e prudenzia che
già s'è detto convenirsele, uscir di quel proposito. Se ancor il
ragionamento sarà tale, che ella non possa simular di non intendere, pigliarà
il tutto come per burla, mostrando di conoscere che ciò se le dica più presto
per onorarla che perché così sia, estenuando i meriti suoi ed attribuendo a
cortesia di quel gentilomo le laudi che esso le darà; ed in tal modo si farà
tener per discreta, e sarà più sicura dagli inganni. Di questo modo parmi che
debba intertenersi la donna di palazzo circa i ragionamenti
d'amore."</p>
</div2>
<div2 type="capitolo">
<head>LV</head>
<p>Allora messer Federico, "Signor Magnifico," disse, "voi
ragionate di questa cosa, come che sia necessario che tutti quelli che parlano
d'amore con donne dicano le bugie e cerchino d'ingannarle; il che se
così fosse, direi che i vostri documenti fossero boni; ma se questo cavalier
che intertiene ama veramente e senta quella passion che tanto affligge talor i
cori umani, non considerate voi in qual pena, in qual calamità e morte lo
ponete, volendo che la donna non gli creda mai cosa che dica a questo
proposito? Dunque i scongiuri, le lacrime e tant'altri segni non debbono
aver forza alcuna? Guardate, signor Magnifico, che non si estimi che, oltre
alla naturale crudeltà che hanno in sé molte di queste donne, voi ne insegnate
loro ancora di più." Rispose il Magnifico: "Io ho detto non di chi
ama, ma di chi intertiene con ragionamenti amorosi, nella qual cosa una delle
più necessarie condicioni è che mai non manchino parole; e gli innamorati veri,
come hanno il core ardente, così hanno la lingua fredda, col parlar rotto e
sùbito silenzio; però forsi non saria falsa proposizione il dire: chi ama assai
parla poco. Pur di questo credo che non si possa dar certa regula, per la
diversità dei costumi degli omini; né altro dir saprei, se non che la donna sia
ben cauta, e sempre abbia a memoria che con molto minor periculo posson gli
omini mostrar d'amare, che le donne."</p>
</div2>
<div2 type="capitolo">
<head>LVI</head>
<p>Disse il signor Gasparo ridendo: "Non volete voi, signor Magnifico,
che questa vostra così eccellente donna essa ancora ami, almen quando conosce
veramente esser amata? Atteso che se 'l cortegiano non fosse redamato, non
è già credibile che continuasse in amare lei; e così le mancheriano molte
grazie, e massimamente quella servitù e riverenzia, con la quale osservano e
quasi adorano gli amanti la virtù delle donne amate." "Di
questo," rispose il Magnifico, "non la voglio consigliare io; dico
ben che lo amar come voi ora intendete estimo che convenga solamente alle donne
non maritate perché quando questo amore non po terminare in matrimonio, è forza
che la donna n'abbia sempre quel remorso e stimulo che s'ha delle
cose illicite, e si metta a periculo di macular quella fama d'onestà che
tanto l'importa." Rispose allora messer Federico ridendo:
"Questa vostra opinion, signor Magnifico, mi par molto austera, e penso
che l'abbiate imparata da qualche predicator, di quelli che riprendon le
donne innamorate de' seculari per averne essi miglior parte; e parmi che
imponiate troppo dure leggi alle maritate, perché molte se ne trovano, alle
quali i mariti senza causa portano grandissimo odio e le offendono gravemente,
talor amando altre donne, talor facendo loro tutti i dispiaceri che sanno
imaginare; alcune sono dai padri maritate per forza a vecchi, infermi, schifi e
stomacosi, che le fan vivere in continua miseria. E se a queste tali fosse
licito fare il divorzio e separarsi da quelli co' quali sono mal
congiunte, non saria forse da comportar loro che amassero altri che 'l
marito; ma quando, o per le stelle nemiche, o per la diversità delle
complessioni, o per qualche altro accidente, occorre che nel letto, che
dovrebbe esser nido di concordia e d'amore, sparge la maledetta furia
infernale il seme del suo veneno, che poi produce lo sdegno, il suspetto e le
pungenti spine dell'odio che tormenta quelle infelici anime, legate
crudelmente nella indissolubil catena insino alla morte, perché non volete voi
che a quella donna sia licito cercar qualche refrigerio a così duro flagello e
dar ad altri quello che dal marito è non solamente sprezzato, ma aborrito?
Penso ben che quelle che hanno i mariti convenienti e da essi sono amate, non
debbano fargli ingiuria; ma l'altre non amando chi ama loro, fanno
ingiuria a se stesse." "Anzi a se stesse fanno ingiuria amando
altri che il marito," rispose il Magnifico. "Pur, perché molte
volte il non amare non è in arbitrio nostro, se alla donna di palazzo occorrerà
questo infortunio che l'odio del marito o l'amor d'altri la
induca ad amare, voglio che ella niuna altra cosa allo amante conceda eccetto
che l'animo; né mai gli faccia dimostrazion alcuna certa d'amore, né
con parole, né con gesti, né per altro modo, tal che esso possa esserne
sicuro."</p>
</div2>
<div2 type="capitolo">
<head>LVII</head>
<p>Allora messer Roberto da Bari, pur ridendo, "Io," disse,
"signor Magnifico, mi appello di questa vostra sentenzia e penso che
averò molti compagni; ma poiché pur volete insegnar questa rusticità, per dir
così, alle maritate, volete voi che le non maritate siano esse ancora così
crudeli e discortesi e che non compiacciano almen in qualche cosa i loro
amanti?" "Se la mia donna di palazzo," rispose il signor
Magnifico, "non sarà maritata, avendo d'amare voglio che ella ami
uno col quale possa maritarsi; né reputarò già errore che ella gli faccia
qualche segno d'amore; della qual cosa voglio insegnarle una regula
universale con poche parole, acciò che ella possa ancora con poca fatica
tenerla a memoria: e questa è che ella faccia tutte le demostrazioni
d'amore a chi l'ama, eccetto quelle che potessero indur
nell'animo dell'amante speranza di conseguir da lei cosa alcuna
disonesta. Ed a questo bisogna molto avvertire, perché è uno errore dove
incorrono infinite donne, le quali per l'ordinario niun'altra cosa
desiderano più che l'esser belle; e perché lo avere molti innamorati ad
esse par testimonio della lor bellezza, mettono ogni studio per guadagnarne più
che possono; però scorrono spesso in costumi poco moderati, e lassando quella
modestia temperata che tanto lor si conviene, usano certi sguardi procaci, con
parole scurili ed atti pieni di impudenzia, parendo lor che per questo siano
vedute ed udite voluntieri, e che con tai modi si facciano amare; il che è
falso, perché le demostrazioni che si fan loro nascono da un appetito mosso da
opinion di facilità, non d'amore. Però voglio che la mia donna di palazzo
non con modi disonesti paia quasi che s'offerisca a chi la vole ed uccelli
più che po gli occhi e la voluntà di chi la mira, ma con i meriti e virtuosi
costumi suoi, con la venustà, con la grazia induca nell'animo di chi la
vede quello amor vero che si deve a tutte le cose amabili, e quel rispetto che
leva sempre la speranza di chi pensa a cosa disonesta. Colui adunque che sarà
da tal donna amato, ragionevolmente devrà contentarsi d'ogni minima
demostrazione, ed apprezzar più da lei un sol sguardo con affetto d'amore,
che l'essere in tutto signor d'ogni altra; ed io a così fatta donna
non saprei aggiunger cosa alcuna, se non che ella fosse amata da così
eccellente cortegiano come hanno formato questi signori, e che essa ancor
amasse lui, acciò che e l'uno e l'altra avesse totalmente la sua
perfezione."</p>
</div2>
<div2 type="capitolo">
<head>LVIII</head>
<p>Avendo insin qui detto, il signor Magnifico taceasi, quando il signor
Gasparo ridendo, "Or," disse, "non potrete già dolervi che
'l signor Magnifico non abbia formato la donna di palazzo eccellentissima
e da mo, se una tal se ne trova, io dico ben che ella merita esser estimata
eguale al cortegiano." Rispose la signora Emilia: "Io m'obligo
trovarla, sempre che voi trovarete il cortegiano." Suggiunse messer
Roberto: "Veramente negar non si po che la donna formata dal signor
Magnifico non sia perfettissima; nientedimeno in queste ultime condicion
appartenenti allo amore parmi pur che esso l'abbia fatta un poco troppo
austera, massimamente volendo che con le parole, gesti e modi suoi ella levi in
tutto la speranza allo amante e lo confermi più che ella po nella disperazione;
ché, come ognun sa, li desidèri umani non si estendono a quelle cose, delle
quali non s'ha qualche speranza. E benché già si siano trovate alcune
donne le quali, forse superbe per la bellezza e valor loro, la prima parola che
hanno detta a chi lor ha parlato d'amore è stata che non pensino aver mai
da lor cosa che vogliano, pur con lo aspetto e con le accoglienze sono lor poi
state un poco più graziose, di modo che con gli atti benigni hanno temperato in
parte le parole superbe; ma se questa donna e con gli atti e con le parole e
coi modi leva in tutto la speranza, credo che 'l nostro cortegiano, se
egli sarà savio, non l'amerà mai, e così essa averà questa imperfezion di
trovarsi senza amante."</p>
</div2>
<div2 type="capitolo">
<head>LIX</head>
<p>Allor il signor Magnifico, "Non voglio," disse, "che la
mia donna di palazzo levi la speranza d'ogni cosa, ma delle cose
disoneste, le quali, se 'l cortegiano sarà tanto cortese e discreto come
l'hanno formato questi signori, non solamente non le sperarà, ma pur non
le desiderarà; perché se la bellezza, i costumi, l'ingegno, la bontà, il
sapere, la modestia e tante altre virtuose condicioni che alla donna avemo
date, saranno la causa dell'amor del cortegiano verso lei, necessariamente
il fin ancora di questo amore sarà virtuoso; e se la nobilità, il valor
nell'arme, nelle lettere, nella musica, la gentilezza, l'esser nel
parlar, nel conversar pien di tante grazie, saranno i mezzi con i quali il
cortegiano acquistarà l'amor della donna, bisognerà che 'l fin di
quello amore sia della qualità che sono i mezzi per li quali ad esso si
perviene; oltra che, secondo che al mondo si trovano diverse maniere di
bellezze, così si trovano ancora diversi desidèri d'omini; e però
intervien che molti, vedendo una donna di quella bellezza grave, che andando,
stando, motteggiando, scherzando e facendo ciò che si voglia, tempera sempre
talmente tutti i modi suoi, che induce una certa riverenzia a chi la mira, si
spaventano, né osano servirle; e più presto, tratti dalla speranza, amano
quelle vaghe e lusenghevoli, tanto delicate e tenere, che nelle parole, negli
atti e nel mirar mostrano una certa passion languidetta, che promette poter
facilmente incorrere e convertirsi in amore. Alcuni, per esser sicuri degli
inganni, amano certe altre tanto libere e degli occhi e delle parole e dei
movimenti, che fan ciò che prima lor viene in animo con una certa simplicità
che non nasconde i pensier suoi. Non mancano ancor molti altri animi generosi,
i quali, parendo loro che la virtù consista circa la difficultà e che troppo
dolce vittoria sia il vincer quello che ad altri pare inespugnabile, si voltano
facilmente ad amar le bellezze di quelle donne, che negli occhi, nelle parole e
nei modi mostrano più austera severità che l'altre, per far testimonio che
'l valor loro po sforzare un animo ostinato e indur ad amar ancor le
voglie ritrose e rubelle d'amore. Però questi tanto confidenti di se
stessi, perché si tengono securi di non lassarsi ingannare, amano ancor
volentieri certe donne, che con sagacità ed arte pare che nella bellezza
coprano mille astuzie; o veramente alcun'altre, che hanno congiunta con la
bellezza una manera sdegnosetta di poche parole, pochi risi, con modo quasi
d'apprezzar poco qualunque le mira o le serva. Trovansi poi certi altri,
che non degnano amar se non donne che nell'aspetto, nel parlare ed in
tutti i movimenti suoi portino tutta la leggiadria, tutti i gentil costumi,
tutto 'l sapere e tutte le grazie unitamente cumulate, come un sol fior
composto di tutte le eccellenzie del mondo. Sì che se la mia donna di palazzo
averà carestia di quegli amori mossi da mala speranza, non per questo restarà
senza amante; perché non le mancheran quei che saranno mossi e dai meriti di
lei e dalla confidenzia del valor di se stessi, per lo quale si conosceran
degni d'essere da lei amati."</p>
</div2>
<div2 type="capitolo">
<head>LX</head>
<p>Messer Roberto pur contradicea, ma la signora Duchessa gli diede il torto,
confirmando la ragion del signor Magnifico; poi suggiunse: "Noi non
abbiam causa di dolersi del signor Magnifico, perché in vero estimo che la
donna di palazzo da lui formata possa star al paragon del cortegiano ed ancor
con qualche vantaggio; perché le ha insegnato ad amare, il che non han fatto
questi signori al suo cortegiano." Allora l'Unico Aretino,
"Ben è conveniente," disse, "insegnar alle donne lo amare,
perché rare volte ho io veduto alcuna che far lo sappia; ché quasi sempre tutte
accompagnano la lor bellezza con la crudeltà ed ingratitudine verso quelli che
più fidelmente le serveno e che per nobilità, gentilezza e virtù meritariano
premio de' loro amori; e spesso poi si danno in preda ad omini
sciocchissimi e vili e da poco, e che non solamente non le amano, ma le odiano.
Però, per schifar questi così enormi errori, forsi era ben insegnare loro prima
il far elezione di chi meritasse essere amato, e poi lo amarlo; il che degli
omini non è necessario, ché pur troppo per se stessi lo sanno; ed io ne posso
esser bon testimonio, perché lo amare a me non fu mai insegnato, se non dalla
divina bellezza e divinissimi costumi d'una Signora, talmente che
nell'arbitrio mio non è stato il non adorarla, non che ch'io in ciò
abbia avuto bisogno d'arte o maestro alcuno; e credo che 'l medesimo
intervenga a tutti quelli che amano veramente; però più tosto si converria
insegnar al cortegiano il farsi amare che lo amare."</p>
</div2>
<div2 type="capitolo">
<head>LXI</head>
<p>Allora la signora Emilia, "Or di questo adunque ragionate,"
disse, "signor Unico." Rispose l'Unico: "Parmi che la
ragion vorrebbe che col servire e compiacer le donne s'acquistasse la lor
grazia; ma quello di che esse si tengon servite e compiacciute, credo che
bisogni impararlo dalle medesime donne, le quali spesso desideran cose tanto
strane, che non è omo che le imaginasse, e talor esse medesime non sanno ciò
che si desiderino; perciò è bene che voi, Signora, che sete donna e
ragionevolmente dovete sapere quello che piace alle donne, pigliate questa
fatica per far al mondo una tanta utilità." Allor disse la signora
Emilia: "Lo esser voi gratissimo universalmente alle donne è bono
argumento che sappiate tutti e modi per li quali s'acquista la lor grazia;
però è pur conveniente che voi l'insegnate." "Signora,"
rispose l'Unico, "io non saprei dar ricordo più utile ad uno amante
che 'l procurar che voi non aveste autorità con quella donna, la grazia
della quale esso cercasse; perché qualche bona condicione, che pur è paruto al
mondo talor che in me sia, col più sincero amore che fosse mai, non hanno avuto
tanta forza di far ch'io fussi amato, quanta voi di far che fussi
odiato."</p>
</div2>
<div2 type="capitolo">
<head>LXII</head>
<p>Rispose allor la signora Emilia: "Signor Unico, guardimi Dio pur di
pensar, non che operar mai cosa perché foste odiato; ché oltre ch'io farei
quello che non debbo, sarei estimata di poco giudicio, tentando lo impossibile;
ma io, poiché voi mi stimulate con questo modo a parlare di quello che piace
alle donne, parlerò; e se vi dispiacerà, datene la colpa a voi stesso. Estimo
io adunque che chi ha da esser amato debba amare ed esser amabile e che queste
due cose bastino per acquistar la grazia delle donne. Ora, per rispondere a
quello di che voi m'accusate, dico che ognun sa e vede che voi siete
amabilissimo; ma che amiate così sinceramente come dite sto io assai dubbiosa,
e forse ancora gli altri; perché l'esser voi troppo amabile ha causato che
siete stato amato da molte donne, ed i gran fiumi divisi in più parti divengono
piccoli rivi; così ancora l'amor diviso in più che in un obietto, ha poca
forza; ma questi vostri continui lamenti ed accusare in quelle donne che avete
servite la ingratitudine, la qual non è verisimile, atteso tanti vostri meriti,
è una certa sorte di secretezza per nasconder le grazie, i contenti e i piaceri
da voi conseguiti in amore, ed assicurar quelle donne che v'amano e che vi
si son date in preda, che non le publichiate; e però esse ancora si contentano
che voi così apertamente con altre mostriate amori falsi per coprire i lor
veri; onde se quelle donne, che voi ora mostrate d'amare, non son così
facili a crederlo come vorreste, interviene perché questa vostra arte in amore
comincia ad esser conosciuta, non perch'io vi faccia odiare."</p>
</div2>
<div2 type="capitolo">
<head>LXIII</head>
<p>Allor il signor Unico, "Io," disse, "non voglio altrimenti
tentar di confutar le parole vostre, perché ormai parmi così fatale il non
esser creduto a me la verità, come l'esser creduto a voi la bugia."
"Dite pur, signor Unico," rispose la signora Emilia, "che voi
non amate così come vorreste che fosse creduto; ché se amaste, tutti i desidèri
vostri sariano di compiacer la donna amata e voler quel medesimo che essa vole,
ché questa è la legge d'amore; ma il vostro tanto dolervi di lei denota
qualche inganno, come ho detto, o veramente fa testimonio che voi volete quello
che essa non vole." "Anzi," disse il signor Unico,
"voglio io ben quello che essa vole, che è argumento ch'io
l'amo; ma dolgomi perché essa non vol quello che voglio io, che è segno
che non mi ama, secondo la medesima legge che voi avete allegata."
Rispose la signora Emilia: "Quello che comincia ad amare deve ancora
cominciare a compiacere ed accommodarsi totalmente alle voglie della cosa amata
e con quelle governar le sue; e far che i proprii desidèri siano servi e che
l'anima sua istessa sia come obediente ancella, né pensi mai ad altro che
a transformarsi, se possibil fosse, in quella della cosa amata, e questo
reputar per sua somma felicità; perché così fan quelli che amano
veramente." "A punto la mia somma felicità," disse il signor
Unico, "sarebbe se una voglia sola governasse la sua e la mia
anima." "A voi sta di farlo," rispose la signora Emilia.</p>
</div2>
<div2 type="capitolo">
<head>LXIV</head>
<p>Allora messer Bernardo, interrompendo, "Certo è," disse,
"che chi ama veramente, tutti i suoi pensieri, senza che d'altri gli
sia mostrato, indrizza a servire e compiacere la donna amata; ma perché talor
queste amorevoli servitù non son ben conosciute, credo che oltre allo amare e
servire sia necessario fare ancor qualche altra dimostrazione di questo amore
tanto chiara, che la donna non possa dissimular di conoscere d'essere
amata; ma con tanta modestia però, che non paia che se le abbia poca
riverenzia. E perciò voi, Signora, che avete cominciato a dir come l'anima
dello amante dee essere obediente ancella alla amata, insegnate ancor, di
grazia, questo secreto, il quale mi pare importantissimo." Rise messer
Cesare e disse: "Se lo amante è tanto modesto che abbia vergogna di
dirgliene, scrivaglielo." Suggiunse la signora Emilia: "Anzi, se è
tanto discreto come conviene, prima che lo faccia intendere alla donna devesi
assecurar di non offenderla." Disse allor il signor Gasparo: "A
tutte le donne piace l'esser pregate d'amore, ancor che avessero
intenzione di negar quello che loro si domanda." Rispose il Magnifico
Iuliano: "Voi v'ingannate molto; né io consigliarei il cortegiano
che usasse mai questo termine, se non fusse ben certo di non aver
repulsa."</p>
</div2>
<div2 type="capitolo">
<head>LXV</head>
<p>"E che cosa deve egli adunque fare?" disse il signor Gasparo.
Suggiunse il Magnifico: "Se pur vole scrivere o parlare, farlo con tanta
modestia e così cautamente, che le parole prime tentino l'animo e tocchino
tanto ambiguamente la voluntà di lei, che le lassino modo ed uno certo esito di
poter simulare di non conoscere, che que' ragionamenti importino amore,
acciò che se trova difficultà, possa ritrarse, e mostrar d'aver parlato o
scritto ad altro fine, per goder quelle domestiche carezze ed accoglienzie con
sicurtà, che spesso le donne concedono a chi par loro che le pigli per
amicizia; poi le negano, sùbito che s'accorgono che siano ricevute per
dimostrazion d'amore. Onde quelli che son troppo precipiti e si
avventurano così prosuntuosamente con certe furie ed ostinazioni, spesso le
pérdono, e meritamente; perché ad ogni nobil donna pare sempre di esser poco
estimata da chi senza rispetto la ricerca d'amore prima che l'abbia
servita.</p>
</div2>
<div2 type="capitolo">
<head>LXVI</head>
<p>Però, secondo me, quella via che deve pigliar il cortegiano per far noto
l'amor suo alla donna parmi che sia il mostrargliele coi modi più presto
che con le parole; ché veramente talor più affetto d'amor si conosce in un
suspiro, in un rispetto, in un timore, che in mille parole; poi far che gli
occhi siano que' fidi messaggeri, che portino l'ambasciate del core;
perché spesso con maggior efficacia mostran quello che dentro vi è di passione,
che la lingua propria o lettere o altri messi, di modo che non solamente
scoprono i pensieri, ma spesso accendono amore nel cor della persona amata;
perché que' vivi spirti che escono per gli occhi, per esser generati
presso al core, entrando ancor negli occhi, dove sono indrizzati come saetta al
segno, naturalmente penetrano al core come a sua stanza ed ivi si confondono
con quegli altri spirti e, con quella sottilissima natura di sangue che hanno
seco, infettano il sangue vicino al core, dove son pervenuti, e lo riscaldano e
fannolo a sé simile ed atto a ricevere la impression di quella imagine che seco
hanno portata; onde a poco a poco andando e ritornando questi messaggeri la via
per gli occhi al core e riportando l'esca e 'l focile di bellezza e
di grazia, accendono col vento del desiderio quel foco che tanto arde e mai non
finisce di consumare, perché sempre gli apportano materia di speranza per
nutrirlo. Però ben dir si po che gli occhi siano guida in amore, massimamente
se sono graziosi e soavi; neri di quella chiara e dolce negrezza, o vero
azzurri; allegri e ridenti e così grati e penetranti nel mirar, come alcuni,
nei quali par che quelle vie che danno esito ai spiriti siano tanto profonde,
che per esse si vegga insino al core. Gli occhi adunque stanno nascosi come
alla guerra soldati insidiatori in agguato; e se la forma di tutto 'l
corpo è bella e ben composta, tira a sé ed alletta chi da lontan la mira, fin a
tanto che s'accosti; e sùbito che è vicino, gli occhi saettano ed
affaturano come venefìci; e massimamente quando per dritta linea mandano i
raggi suoi negli occhi della cosa amata in tempo che essi facciano il medesimo;
perché i spiriti s'incontrano ed in quel dolce intoppo l'un piglia la
qualità dell'altro, come si vede d'un occhio infermo, che guardando
fisamente in un sano gli dà la sua infirmità; sì che a me pare che 'l
nostro cortegiano possa di questo modo manifestare in gran parte l'amor
alla sua donna. Vero è che gli occhi, se non son governati con arte, molte
volte scoprono più gli amorosi desidèri a cui l'om men vorria perché fuor
per essi quasi visibilmente traluceno quelle ardenti passioni, le quali volendo
l'amante palesar solamente alla cosa amata, spesso palesa ancor a cui più
desiderarebbe nasconderle. Però chi non ha perduto il fren della ragione si
governa cautamente ed osserva i tempi, i lochi e quando bisogna s'astien
da quel così intento mirare, ancora che sia dolcissimo cibo; perché troppo dura
cosa è un amor publico."</p>
</div2>
<div2 type="capitolo">
<head>LXVII</head>
<p>Rispose il conte Ludovico: "Talor ancora l'essere publico non
nòce perché in tal caso gli omini spesso estimano che quegli amori non tendano
al fine che ogni amante desidera, vedendo che poca cura si ponga per coprirli,
né si faccia caso che si sappiano o no; e però col non negar si vendica
l'om una certa libertà di poter publicamente parlare e star senza suspetto
con la cosa amata; il che non avviene a quelli che cercano d'esser
secreti, perché pare che sperino e siano vicini a qualche gran premio, il quale
non voriano che altri risapesse. Ho io ancor veduto nascere ardentissimo amore
nel core d'una donna verso uno, a cui per prima non avea pur una minima
affezione, solamente per intendere che opinione di molti fusse che
s'amassero insieme; e la causa di questo credo io che fosse, che quel
giudicio così universale le parea bastante testimonio per farle credere che
colui fosse degno dell'amor suo, e parea quasi che la fama le portasse
l'ambasciate per parte dell'amante molto più vere e più degne
d'esser credute, che non arìa potuto far esso medesimo con lettere o con
parole, o vero altra persona per lui. Però questa voce publica non solamente
talor non nòce, ma giova." Rispose il Magnifico: "Gli amori
de' quali la fama è ministra, son assai pericolosi di far che l'omo
sia mostrato a dito; e però chi ha da caminar per questa strada cautamente,
bisogna che dimostri aver nell'animo molto minor foco che non ha, e
contentarsi di quello che gli par poco e dissimular i desidèri, le gelosie, gli
affanni e i piacer suoi e rider spesso con la bocca quando il cor piange, e
mostrar d'esser prodigo di quello di che è avarissimo; e queste cose son
tanto difficili da fare, che quasi sono impossibili. Però se 'l nostro
cortegian volesse usar del mio consiglio, io lo confortarei a tener secreti gli
amori suoi."</p>
</div2>
<div2 type="capitolo">
<head>LXVIII</head>
<p>Allora messer Bernardo, "Bisogna," disse, "adunque che voi
questo gli insegnate, e parmi che non sia di piccola importanzia; perché oltre
ai cenni, che talor alcuni così copertamente fanno, che quasi senza movimento
alcuno quella persona che essi desidrano nel volto e negli occhi lor legge ciò
che hanno nel core, ho io talor udito tra dui innamorati un lungo e libero
ragionamento d'amore del quale non poteano però i circonstanti intender
chiaramente particularitate alcuna, né certificarsi che fosse d'amore; e
questo per la discrezione ed avvertenzia di chi ragionava; perché, senza far
dimostrazione alcuna d'aver dispiacere d'essere ascoltati, dicevano
secretamente quelle sole parole che importavano ed altamente tutte
l'altre, che si poteano accommodare a diversi propositi." Allor
messer Federico, "Il parlar," disse, "così minutamente di
queste avvertenzie di secretezza, sarebbe uno andar drieto all'infinito;
però io vorrei più tosto che si ragionasse un poco come debba lo amante
mantenersi la grazia della sua donna, il che mi par molto più
necessario."</p>
</div2>
<div2 type="capitolo">
<head>LXIX</head>
<p>Rispose il Magnifico: "Credo che que' mezzi che vagliono per
acquistarla, vagliano ancor per mantenerla; e tutto questo consiste in
compiacer la donna amata senza offenderla mai; però saria difficile darne
regula ferma; perché per infiniti modi chi non è ben discreto fa errori talora
che paion piccoli, nientedimeno offendeno gravemente l'animo della donna;
e questo intervien più che agli altri a quei che sono astretti dalla passione,
come alcuni, che sempre che hanno modo di parlare a quella donna che amano, si
lamentano e dolgono così acerbamente e voglion spesso cose tanto impossibili,
che per quella importunità vengon a fastidio. Altri, se son punti da qualche
gelosia, si lassan di tal modo trapportar dal dolore, che senza risguardo
scorrono in dir mal di quello di chi hanno suspetto, e talor senza colpa di
colui ed ancor della donna, e non vogliono ch'ella gli parli, o pur volga
gli occhi a quella parte ove egli è; e spesso con questi modi non solamente
offendon quella donna, ma son causa ch'ella s'induca ad amarlo;
perché 'l timore che mostra talor d'avere uno amante che la sua donna
non lassi lui per quell'altro, dimostra che esso si conosce inferior di
meriti e di valor a colui, e con questa opinione la donna si move ad amarlo, ed
accorgendosi che per mettergliele in disgrazia se ne dica male, ancor che sia
vero non lo crede, e tuttavia l'ama più."</p>
</div2>
<div2 type="capitolo">
<head>LXX</head>
<p>Allora messer Cesare ridendo, "Io," disse, "confesso non
esser tanto savio, che potessi astenermi di dir male d'un mio rivale,
salvo se voi non m'insegnaste qualche altro miglior modo da
ruinarlo." Rispose ridendo il signor Magnifico: "Dicesi in
proverbio che quando il nemico è nell'acqua insino alla cintura, se gli
deve porger la mano e levarlo del pericolo; ma quando v'è insino al mento,
mettergli il piede in sul capo e summergerlo tosto. Però sono alcuni che questo
fanno co' suoi rivali, e fin che non hanno modo ben sicuro di ruinargli,
van dissimulando e più tosto si mostran loro amici che altrimenti; poi, se la
occasion s'offerisce lor tale, che conoscan poter precipitargli con certa
ruina, dicendone tutti i mali, o veri o falsi che siano, lo fanno senza
riservo, con arte, inganni e con tutte le vie che sanno imaginare. Ma perché a
me non piaceria mai che 'l nostro cortegiano usasse inganno alcuno, vorrei
che levasse la grazia dell'amica al suo rivale non con altra arte che con
l'amare, col servire e con l'essere virtuoso, valente, discreto e
modesto; in somma col meritar più di lui e con l'esser in ogni cosa
avvertito e prudente, guardandosi da alcune sciocchezze inette nelle quali
spesso incorrono molti ignoranti, e per diverse vie; ché già ho io conosciuti
alcuni che, scrivendo e parlando a donne, usan sempre parole di Polifilo e
tanto stanno in su la sottilità della retorica, che quelle si diffidano di se
stesse e si tengon per ignorantissime, e par loro un'ora mill'anni
finir quel ragionamento e levarsegli davanti; altri si vantano senza modo;
altri dicono spesso cose che tornano a biasimo e danno di se stessi, come
alcuni, dei quali io soglio ridermi, che fan profession di innamorati e talor
dicono in presenzia di donne: "Io non trovai mai donna che
m'amasse"; e non s'accorgono che quelle che gli odono sùbito
fan giudicio che questo non possa nascere d'altra causa, se non perché non
meritino né esser amati, né pur l'acqua che beveno, e gli tengon per omini
da poco, né gli amerebbono per tutto l'oro del mondo; parendo loro che se
gli amassero, sarebbono da meno che tutte l'altre che non gli hanno dati.
Altri, per concitar odio a qualche suo rivale, son tanto sciocchi, che pur in
presenzia di donne dicono: "Il tale è il più fortunato om del mondo; che
già non è bello, né discreto, né valente, né sa fare o dire più che gli altri,
e pur tutte le donne l'amano e gli corron drieto"; e così mostrando
avergli invidia di questa felicità, ancora che colui né in aspetto né in opere
si mostri essere amabile, fanno credere che egli abbia in sé qualche cosa
secreta, per la quale meriti l'amor di tante donne; onde quelle che di lui
senton ragionare di tal modo, esse ancora per questa credenza si movono molto
più ad amarlo."</p>
</div2>
<div2 type="capitolo">
<head>LXXI</head>
<p>Rise allor il conte Ludovico e disse: "Io vi prometto che queste
grosserie non userà mai il cortegiano discreto per acquistar grazia con
donne." Rispose messer Cesare Gonzaga: "Né men quell'altra che
a' mei dì usò un gentilomo di molta estimazione, il qual io non voglio
nominare per onore degli omini." Rispose la signora Duchessa: "Dite
almen ciò che egli fece." Suggiunse messer Cesare: "Costui, essendo
amato da una gran signora, richiesto da lei venne secretamente in quella terra
ove essa era; e poi che la ebbe veduta e fu stato seco a ragionare quanto essa
e 'l tempo comportarono, partendosi con molte amare lacrime e sospiri, per
testimonio dell'estremo dolor ch'egli sentiva di tal partita, le
supplicò ch'ella tenesse continua memoria di lui; e poi suggiunse che gli
facesse pagar l'osteria perché, essendo stato richiesto da lei, gli parea
ragione che della sua venuta non vi sentisse spesa alcuna." Allora tutte
le donne cominciarono a ridere e dir che costui era indignissimo d'esser
chiamato gentilomo; e molti si vergognavano per quella vergogna che esso
meritamente arìa sentita, se mai per tempo alcuno avesse preso tanto
d'intelletto, che avesse potuto conoscere un suo così vituperoso fallo.
Voltossi allor il signor Gaspar a messer Cesare e disse: "Era meglio
restar di narrar questa cosa per onor delle donne che di nominar colui per onor
degli omini; ché ben potete imaginare che bon giudicio avea quella gran
signora, amando un animale così irrazionale, e forse ancora che di molti che la
servivano aveva eletto questo per lo più discreto, lassando adrieto e dando
disfavore a chi costui non saria stato degno famiglio." Rise il conte
Ludovico e disse: "Chi sa che questo non fusse discreto nell'altre
cose e peccasse solamente in osterie? Ma molte volte per soverchio amore gli
omini fanno gran sciocchezze; e se volete dir il vero, forse che a voi talor è
occorso farne più d'una."</p>
</div2>
<div2 type="capitolo">
<head>LXXII</head>
<p>Rispose ridendo messer Cesare: "Per vostra fé, non scopriamo i nostri
errori." "Pur bisogna scoprirli," rispose il signor Gasparo,
"per sapergli correggere;" poi suggiunse: "Voi, signor
Magnifico, or che 'l cortegian si sa guadagnare e mantene la grazia della
sua signora e tôrla al suo rivale, sete debitor de insegnarli a tener secreti
gli amori suoi." Rispose il Magnifico: "A me par d'aver detto
assai: però fate mo che un altro parli di questa secretezza." Allora
messer Bernardo e tutti gli altri cominciarono di novo a fargli instanzia; e
'l Magnifico ridendo, "Voi," disse, "volete tentarmi;
troppo sete tutti ammaestrati in amore; pur, se desiderate saperne più, andate
e sì vi leggete Ovidio." "E come," disse messer Bernardo,
"debb'io sperare che e suoi precetti vagliano in amore? poiché
conforta e dice esser bonissimo che l'uom in presenzia della innamorata
finga d'essere imbriaco (vedete che bella manera d'acquistar
grazia!), ed allega per un bel modo di far intendere, stando a convito, ad una
donna d'esserne innamorato, lo intingere un dito nel vino e scriverlo in
su la tavola." Rispose il Magnifico ridendo: "In que' tempi
non era vicio." "E però," disse messer Bernardo, "non
dispiacendo agli omini di que' tempi questa cosa tanto sordida, è da
credere che non avessero così gentil maniera di servir donne in amore come
abbiam noi; ma non lassiamo il proposito nostro primo d'insegnar a tenere
l'amor secreto."</p>
</div2>
<div2 type="capitolo">
<head>LXXIII</head>
<p>Allor il Magnifico, "Secondo me," disse, "per tener
l'amor secreto bisogna fuggir le cause che lo publicano, le quali sono
molte, ma una principale, che è il voler esser troppo secreto e non fidarsi di
persona alcuna, perché ogni amante desidera far conoscer le sue passioni alla
amata, ed essendo solo è sforzato a far molte più dimostrazioni e più efficaci,
che se da qualche amorevole e fidele amico fosse aiutato; perché le
dimostrazioni che lo amante istesso fa dànno molto maggior suspetto, che quelle
che fa per internunci, e perché gli animi umani sono naturalmente curiosi di
sapere, sùbito che uno alieno comincia a sospettare, mette tanta diligenzia,
che conosce il vero, e conosciutolo non ha rispetto di publicarlo, anzi talor
gli piace; il che non interviene dell'amico il qual, oltre che aiuti di
favore e di consiglio, spesso rimedia a quegli errori che fa il cieco
innamorato, e sempre procura la secretezza e provede a molte cose alle quali
esso proveder non po; oltre che grandissimo refrigerio si sente dicendo le
passioni e sfocandole con amico cordiale, e medesimamente accresce molto i
piaceri il poter comunicargli."</p>
</div2>
<div2 type="capitolo">
<head>LXXIV</head>
<p>Disse allor il signor Gasparo: "Un'altra causa publica molto più
gli amori che questa." "E quale?" rispose il Magnifico.
Suggiunse il signor Gaspar: "La vana ambizione congiunta con pazzia e
crudeltà delle donne, le quali come voi stesso avete detto, procurano quanto
più possono d'aver gran numero d'innamorati e tutti, se possibil
fosse, vorriano che ardessero e, fatti cenere, dopo morte tornassero vivi per
morir un'altra volta; e benché esse ancor amino, pur godeno del tormento
degli amanti, perché estimano che 'l dolore, le afflizioni e 'l
chiamar ognor la morte, sia il vero testimonio che esse siano amate, e possano
con la loro bellezza far gli omini miseri e beati e dargli morte e vita come
lor piace; onde di questo solo cibo se pascono e tanto avide ne sono, che acciò
che non manchi loro, non contentano né disperano mai gli amanti del tutto; ma
per mantenergli continuamente nelli affanni e nel desiderio usano una certa
imperiosa austerità di minacce mescolate con speranza, e vogliono che una loro
parola, uno sguardo, un cenno sia da essi riputato per somma felicità; e per
farsi tener pudiche e caste non solamente dagli amanti, ma ancor da tutti gli
altri, procurano che questi loro modi asperi e discortesi siano publichi acciò
che ognun pesi che, poiché così maltrattano quelli che son degni d'essere
amati, molto peggio debbano trattar gl'indegni; e spesso sotto questa
credenza pensandosi essere sicure con tal arte dall'infamia, si giaceno
tutte le notti con omini vilissimi e da esse a pena conosciuti, di modo che per
godere delle calamità e continui lamenti di qualche nobil cavaliero e da esse
amato, negano a se stesse que' piaceri che forse con qualche escusazione
potrebbono conseguire; e sono causa che 'l povero amante per vera
disperazion è sforzato usar modi donde si publica quello, che con ogni
industria s'averia a tener secretissimo. Alcun'altre sono le quali,
se con inganni possono indurre molti a credere d'essere da loro amati,
nutriscono tra essi le gelosie col far carezze e favore all'uno in
presenzia dell'altro; e quando veggon che quello ancor che esse più amano
già si confida d'esser amato per le demostrazioni fattegli, spesso con
parole ambigue e sdegni simulati lo suspendeno e gli traffiggono il core,
mostrando non curarlo e volersi in tutto donare all'altro; onde nascono
odii, inimicizie ed infiniti scandali e ruine manifeste, perché forza è mostrar
l'estrema passion che in tal caso l'uom sente, ancor che alla donna
ne resulti biasimo ed infamia. Altre non contente di questo solo tormento della
gelosia, dopo che l'amante ha fatto tutti i testimonii d'amore e di
fidel servitù, ed esse ricevuti l'hanno con qualche segno di correspondere
in benivolenzia, senza proposito e quando men s'aspetta cominciano a star
sopra di sé e mostrano di credere che egli sia intepidito, e fingendo novi
suspetti di non essere amate accennano volersi in ogni modo alienar da lui;
onde per questi inconvenienti il meschino per vera forza è necessitato a
ritornare da capo e far le demostrazioni, come se allora cominciasse a servire;
e tutto di passeggiar per la contrada, e quando la donna si parte di casa
accompagnarla alla chiesa ed in ogni loco ove ella vada, non voltar mai gli
occhi in altra parte; e quivi si ritorna ai pianti, ai suspiri, allo star di
mala voglia; e quando se le po parlare, ai scongiuri, alle biasteme, alle
disperazioni ed a tutti quei furori, a che gli infelici innamorati son condotti
da queste fiere, che hanno più sete di sangue che le tigri.</p>
</div2>
<div2 type="capitolo">
<head>LXXV</head>
<p>Queste tai dolorose dimostrazioni son troppo vedute e conosciute, e spesso
più dagli altri che da chi le causa; ed in tal modo in pochi dì son tanto
publiche, che non si po far un passo né un minimo segno, che non sia da mille
occhi notato. Intervien poi che molto prima che siano tra essi i piaceri
d'amore, sono creduti e giudicati da tutto 'l mondo, perché esse,
quando pur veggono che l'amante già vicino alla morte, vinto dalla
crudeltà e dai strazi usatigli, delibera determinatamente e da dovero di
ritirarsi, allora cominciano a dimostrar d'amarlo di core e fargli tutti i
piaceri e donarsegli, acciò che, essendogli mancato quell'ardente
desiderio, il frutto d'amor gli sia ancor meno grato e ad esse abbia minor
obligazione, per far ben ogni cosa al contrario. Ed essendo già tal amore
notissimo, sono ancor in que' tempi poi notissimi tutti gli effetti che da
quel procedono; così restano esse disonorate, e lo amante si trova aver perduto
il tempo e le fatiche ed abbreviatosi la vita negli affanni senza frutto o
piacere alcuno, per aver conseguito i suoi desidèri, non quando gli seriano
stati tanto grati che l'arian fatto felicissimo, ma quando poco o niente
gli apprezzava, per esser il cor già tanto da quelle amare passioni
mortificato, che non tenea sentimento più per gustar diletto o contentezza che
se gli offerisse."</p>
</div2>
<div2 type="capitolo">
<head>LXXVI</head>
<p>Allor il signor Ottaviano ridendo, "Voi," disse, "siete
stato cheto un pezzo e retirato dal dir mal delle donne; poi le avete così ben
tocche, che par che abbiate aspettato per ripigliar forza, come quei che si
tirano a drieto per dar maggior incontro; e veramente avete torto ed oramai
dovreste esser mitigato." Rise la signora Emilia e rivolta alla signora
Duchessa, "Eccovi," disse, "Signora, che i nostri avversari
cominciano a rompersi e dissentir l'un dall'altro." "Non
mi date questo nome," rispose il signor Ottaviano, "perch'io
non son vostro avversario; èmmi ben dispiaciuta questa contenzione, non perché
m'increscesse vederne la vittoria in favor delle donne, ma perché ha
indutto il signor Gasparo a calunniarle più che non dovea, e 'l signor
Magnifico e messer Cesare a laudarle forse un poco più che 'l debito;
oltre che per la lunghezza del ragionamento avemo perduto d'intender
molt'altre belle cose, che restavano a dirsi del cortegiano."
"Eccovi," disse la signora Emilia, "che pur siete nostro
avversario; e perciò vi dispiace il ragionamento passato, né vorreste che si
fosse formato questa così eccellente donna di palazzo; non perché vi fosse
altro che dire sopra il cortegiano, perché già questi signori han detto quanto
sapeano, né voi, credo, né altri potrebbe aggiungervi più cosa alcuna; ma per
la invidia che avete all'onor delle donne."</p>
</div2>
<div2 type="capitolo">
<head>LXXVII</head>
<p>"Certo è," rispose il signor Ottaviano, "che oltre alle
cose dette sopra il cortegiano io ne desiderarei molte altre; pur, poiché ognun
si contenta ch'ei sia tale, io ancora me ne contento, né in altra cosa lo
mutarei, se non in farlo un poco più amico delle donne che non è il signor
Gaspar, ma forse non tanto quanto è alcuno di questi altri signori."
Allora la signora Duchessa, "Bisogna," disse, "in ogni modo
che noi veggiamo se l'ingegno vostro è tanto che basti a dar maggior
perfezione al cortegiano, che non han dato questi signori. Però siate contento
di dir ciò che n'avete in animo; altrimenti noi pensaremo che né voi
ancora sappiate aggiungergli più di quello che s'è detto, ma che abbiate
voluto detraere alle laudi della donna di palazzo, parendovi ch'ella sia
eguale al cortegiano, il quale perciò voi vorreste che si credesse che potesse
esser molto più perfetto, che quello che hanno formato questi signori."
Rise il signor Ottaviano e disse: "Le laudi e biasimi dati alle donne più
del debito hanno tanto piene l'orecchie e l'animo di chi ode, che non
han lassato loco che altra cosa star vi possa; oltra di questo, secondo me,
l'ora è molto tarda." "Adunque," disse la signora
Duchessa, "aspettando insino a domani aremo più tempo; e quelle laudi e
biasimi che voi dite esser stati dati alle donne dall'una parte e
l'altra troppo eccessivamente, fra tanto usciranno dell'animo di
questi signori, di modo che pur saranno capaci di quella verità che voi
direte." Così parlando la signora Duchessa levossi in piedi, e
cortesemente donando licenzia a tutti si ritrasse nella stanza sua più secreta;
e ognuno si fu a dormire.</p>
</div2>
</div1>
<div1 n="Libro quarto">
<head n="Il quarto libro del Cortegiano del conte Baldesar Castiglione">IL
QUARTO LIBRO DEL CORTEGIANO DEL CONTE BALDESAR CASTIGLIONE</head>
<opener>
<salute>A MESSER ALFONSO ARIOSTO</salute></opener>
<div2 type="capitolo">
<head>I</head>
<p>Pensando io di scrivere i ragionamenti che la quarta sera dopo le narrate
nei precedenti libri s'ebbero, sento tra varii discorsi uno amaro pensiero
che nell'animo mi percuote e delle miserie umane e nostre speranze fallaci
ricordevole mi fa; e come spesso la fortuna a mezzo il corso, talor presso al
fine rompa i nostri fragili e vani disegni, talor li summerga prima che pur
veder da lontano possano il porto. Tornami adunque a memoria che non molto
tempo dapoi che questi ragionamenti passarono privò morte importuna la casa
nostra di tre rarissimi gentilomini, quando di prospera età e speranza
d'onore più fiorivano. E di questi il primo fu il signor Gaspar
Pallavicino, il quale, essendo stato da una acuta infirmità combattuto e più
che una volta ridutto all'estremo, benché l'animo fosse di tanto
vigore che per un tempo tenesse i spiriti in quel corpo a dispetto di morte,
pur in età molto immatura fornì il suo natural corso: perdita grandissima non
solamente alla casa nostra ed agli amici e parenti suoi, ma alla patria ed a
tutta la Lombardia. Non molto appresso morì messer Cesare Gonzaga, il quale a
tutti coloro che aveano di lui notizia lasciò acerba e dolorosa memoria della
sua morte; perché, producendo la natura così rare volte, come fa, tali omini,
pareva pur conveniente che di questo così tosto non ci privasse; ché certo dir
si po che messer Cesare ci fosse a punto ritolto quando cominciava a mostrar di
sé più che la speranza, ed esser estimato quanto meritavano le sue ottime
qualità; perché già con molte virtuose fatiche avea fatto bon testimonio del
suo valore, il quale risplendeva, oltre alla nobilità del sangue,
dell'ornamento ancora delle lettere e d'arme e d'ogni laudabil
costume; tal che, per la bontà, per l'ingegno, per l'animo e per lo
saper suo non era cosa tanto grande, che di lui aspettar non si potesse. Non
passò molto che messer Roberto da Bari esso ancor morendo molto dispiacer diede
a tutta la casa; perché ragionevole pareva che ognun si dolesse della morte
d'un giovane di boni costumi, piacevole, e di bellezza d'aspetto e
disposizion della persona rarissimo, in complession tanto prosperosa e
gagliarda quanto desiderar si potesse.</p>
</div2>
<div2 type="capitolo">
<head>II</head>
<p>Questi adunque se vivuti fossero, penso che sariano giunti a grado, che
arìano ad ognuno che conosciuti gli avesse potuto dimostrar chiaro argumento,
quanto la corte d'Urbino fosse degna di laude e come di nobili cavalieri
ornata; il che fatto hanno quasi tutti gli altri, che in essa creati si sono;
ché veramente del caval troiano non uscirono tanti signori e capitani, quanti
di questa casa usciti sono omini per virtù singulari e da ognuno sommamente
pregiati. Ché, come sapete, messer Federico Fregoso fu fatto arcivescovo di
Salerno; il conte Ludovico, vescovo di Baious; il signor Ottaviano, duce di
Genova; messer Bernardo Bibiena, cardinale di Santa Maria in Portico; messer
Pietro Bembo, secretario di papa Leone; il signor Magnifico al ducato di
Nemours ed a quella grandezza ascese dove or si trova; il signor Francesco
Maria Ruvere, prefetto di Roma, fu esso ancora fatto duca d'Urbino; benché
molto maggior laude attribuir si possa alla casa dove nutrito fu, che in essa
sia riuscito così raro ed eccellente signore in ogni qualità di virtù, come or
si vede, che dello esser pervenuto al ducato d'Urbino; né credo che di ciò
piccol causa sia stata la nobile compagnia, dove in continua conversazione
sempre ha veduto ed udito lodevoli costumi. Però parmi che quella causa, o sia
per ventura o per favore delle stelle, che ha così lungamente concesso ottimi
signori ad Urbino, pur ancora duri e produca i medesimi effetti; e però sperar
si po che ancor la bona fortuna debba secondar tanto queste opere virtuose, che
la felicità della casa e dello stato non solamente non sia per mancare, ma più
presto di giorno in giorno per accrescersi; e già se conoscono molti chiari
segni, tra i quali estimo il precipuo l'esserci stata concessa dal cielo
una tal signora, com'è la signora Eleonora Gonzaga, Duchessa nova; ché se
mai furono in un corpo solo congiunti sapere, grazia, bellezza, ingegno, manere
accorte, umanità ed ogni altro gentil costume, in questa tanto sono uniti, che
ne risulta una catena, che ogni suo movimento di tutte queste condizioni
insieme compone ed adorna. Seguitiamo adunque i ragionamenti del nostro
cortegiano, con speranza che dopo noi non debbano mancare di quelli che piglino
chiari ed onorati esempi di virtù dalla corte presente d'Urbino, così come
or noi facciamo dalla passata.</p>
</div2>
<div2 type="capitolo">
<head>III</head>
<p>Parve adunque, secondo che 'l signor Gasparo Pallavicino raccontar
soleva, che 'l seguente giorno, dopo i ragionamenti contenuti nel
precedente libro, il signor Ottaviano fosse poco veduto; per che molti
estimarono che egli fosse retirato, per poter senza impedimento pensar bene a
ciò che dire avesse. Però, essendo all'ora consueta ridottasi la compagnia
alla signora Duchessa, bisognò con diligenzia far cercar il signor Ottaviano,
il quale non comparse per bon spacio; di modo che molti cavalieri e damigelle
della corte cominciarono a danzare ed attendere ad altri piaceri, con opinion
che per quella sera più non s'avesse a ragionar del cortegiano. E già
tutti erano occupati chi in una cosa chi in un'altra, quando il signor
Ottaviano giunse quasi più non aspettato; e vedendo che messer Cesare Gonzaga e
'l signor Gaspar danzavano, avendo fatto riverenzia verso la signora
Duchessa, disse ridendo: "Io aspettava pur d'udir ancor questa sera
il signor Gaspar dir qualche mal delle donne; ma vedendolo danzar con una,
penso ch'egli abbia fatto la pace con tutte; e piacemi che la lite o, per
dir meglio, il ragionamento del cortegiano sia terminato così."
"Terminato non già," rispose la signora Duchessa;
"perch'io non son così nemica degli omini, come voi siete delle
donne; e perciò non voglio che 'l cortegiano sia defraudato del suo debito
onore, e di quelli ornamenti che voi stesso iersera gli prometteste;" e
così parlando ordinò che tutti, finita quella danza, si mettessero a sedere al
modo usato: il che fu fatto; e stando ognuno con molta attenzione, disse il
signor Ottaviano: "Signora, poiché l'aver io desiderato
molt'altre bone qualità nel cortegiano si batteggia per promessa
ch'io le abbia a dire, son contento parlarne, non già con opinion di dir
tutto quello che dir vi si poria, ma solamente tanto che basti per levar
dell'animo vostro quello che ierisera opposto mi fu, cioè ch'io abbia
così detto più tosto per detraere alle laudi della donna di palazzo, con far
credere falsamente che altre eccellenzie si possano attribuire al cortegiano, e
con tal arte fargliele superiore, che perché così sia; però, per accommodarmi
ancor all'ora, che è più tarda che non sòle quando si dà principio al
ragionare, sarò breve.</p>
</div2>
<div2 type="capitolo">
<head>IV</head>
<p>Così, continuando il ragionamento di questi signori, il quale in tutto
approvo e confermo, dico che delle cose che noi chiamiamo bene sono alcune che
simplicemente e per se stesse sempre son bone, come la temperanzia, la
fortezza, la sanità e tutte le virtù che partoriscono tranquillità agli animi;
altre, che per diversi rispetti e per lo fine al quale s'indrizzano son
bone, come le leggi, la liberalità, le ricchezze ed altre simili. Estimo io
adunque che 'l cortegiano perfetto, di quel modo che descritto
l'hanno il conte Ludovico e messer Federico, possa esser veramente bona
cosa e degna di laude; non però simplicemente né per sé, ma per rispetto del
fine al quale po essere indirizzato; ché in vero se con l'esser nobile,
aggraziato e piacevole ed esperto in tanti esercizi il cortegiano non
producesse altro frutto che l'esser tale per se stesso, non estimarei che
per conseguir questa perfezion di cortegiania dovesse l'omo
ragionevolmente mettervi tanto studio e fatica, quanto è necessario a chi la
vole acquistare; anzi direi che molte di quelle condicioni che se gli sono
attribuite, come il danzar, festeggiar, cantar e giocare, fossero leggerezze e
vanità, ed in un omo di grado più tosto degne di biasimo che di laude; perché
queste attillature, imprese, motti ed altre tai cose che appartengono ad
intertenimenti di donne e d'amori, ancora che forse a molti altri paia il
contrario, spesso non fanno altro che effeminar gli animi, corrumper la
gioventù e ridurla a vita lascivissima; onde nascono poi questi effetti che
'l nome italiano è ridutto in obbrobrio, né si ritrovano se non pochi che
osino non dirò morire, ma pur entrare in uno pericolo. E certo infinite altre
cose sono le quali, mettendovisi industria e studio, partuririano molto maggior
utilità e nella pace e nella guerra, che questa tal cortegiania per sé sola; ma
se le operazioni del cortegiano sono indrizzate a quel bon fine che debbono e
ch'io intendo, parmi ben che non solamente non siano dannose o vane, ma
utilissime e degne d'infinita laude.</p>
</div2>
<div2 type="capitolo">
<head>V</head>
<p>Il fin adunque del perfetto cortegiano, del quale insino a qui non s'è
parlato, estimo io che sia il guadagnarsi per mezzo delle condicioni
attribuitegli da questi signori talmente la benivolenzia e l'animo di quel
principe a cui serve, che possa dirgli e sempre gli dica la verità d'ogni
cosa che ad esso convenga sapere, senza timor o periculo di despiacergli; e
conoscendo la mente di quello inclinata a far cosa non conveniente, ardisca di
contradirgli, e con gentil modo valersi della grazia acquistata con le sue bone
qualità per rimoverlo da ogni intenzion viciosa ed indurlo al camin della
virtù; e così avendo il cortegiano in sé la bontà, come gli hanno attribuita
questi signori, accompagnata con la prontezza d'ingegno e piacevolezza e
con la prudenzia e notizia di lettere e di tante altre cose, saprà in ogni
proposito destramente far vedere al suo principe quanto onore ed utile nasca a
lui ed alli suoi dalla giustizia, dalla liberalità, dalla magnanimità, dalla
mansuetudine e dall'altre virtù che si convengono a bon principe; e, per
contrario, quanta infamia e danno proceda dai vicii oppositi a queste. Però io
estimo che come la musica, le feste, i giochi e l'altre condicioni
piacevoli son quasi il fiore, così lo indurre o aiutare il suo principe al bene
e spaventarlo dal male, sia il vero frutto della cortegiania. E perché la laude
del ben far consiste precipuamente in due cose, delle quai l'una è lo
eleggersi un fine dove tenda la intenzion nostra, che sia veramente bono,
l'altra il saper ritrovar mezzi opportuni ed atti per condursi a questo
bon fine desegnato, certo è che l'animo di colui, che pensa di far che
'l suo principe non sia d'alcuno ingannato, né ascolti gli adulatori,
né i malèdici e bugiardi, e conosca il bene e 'l male ed all'uno
porti amore, all'altro odio, tende ad ottimo fine.</p>
</div2>
<div2 type="capitolo">
<head>VI</head>
<p>Parmi ancora che le condizioni attribuite al cortegiano da questi signori
possano esser bon mezzo da pervenirvi, e questo perché dei molti errori
ch'oggidì veggiamo in molti dei nostri prìncipi, i maggiori sono la
ignoranzia e la persuasion di se stessi; e la radice di questi dui mali non è
altro che la bugia; il qual vicio meritamente è odioso a Dio ed agli omini e
più nocivo ai prìncipi che alcun altro; perché essi più che d'ogni altra
cosa hanno carestia di quello di che più che d'ogni altra cosa saria
bisogno che avessero abundanzia, cioè di chi dica loro il vero e ricordi il
bene; perché gli inimici non son stimulati dall'amore a far questi offici,
anzi han piacere che vivano sceleratamente né mai si correggano;
dall'altro canto, non osano calunniargli publicamente per timor
d'esser castigati; degli amici poi, pochi sono che abbiano libero adito ad
essi, e quelli pochi han riguardo a riprendergli dei loro errori così
liberamente come riprendono i privati, e spesso, per guadagnar grazia e favore,
non attendono ad altro che a propor cose che dilettino e dian piacere
all'animo loro, ancora che siano male e disoneste; di modo che
d'amici divengono adulatori e, per trarre utilità da quel stretto
commercio, parlano ed oprano sempre a complacenzia e per lo più fannosi la
strada con le bugie, le quali nell'animo del principe partoriscono la
ignoranzia non solamente delle cose estrinseche, ma ancor di se stesso; e
questa dir si po la maggior e la più enorme bugia di tutte l'altre, perché
l'animo ignorante inganna se stesso e mentisce dentro a se medesimo.</p>
</div2>
<div2 type="capitolo">
<head>VII</head>
<p>Da questo interviene che i signori, oltre al non intendere mai il vero di
cosa alcuna, inebbriati da quella licenziosa libertà che porta seco il dominio
e dalla abundanzia delle delizie, sommersi nei piaceri, tanto s'ingannano
e tanto hanno l'animo corrotto, veggendosi sempre obediti e quasi adorati
con tanta riverenzia e laude, senza mai non che riprensione ma pur
contradizione, che da questa ignoranzia passano ad una estrema persuasion di se
stessi, talmente che poi non ammettono consiglio né parer d'altri; e
perché credono che 'l saper regnare sia facilissima cosa e per conseguirla
non bisogni altr'arte o disciplina che la sola forza, voltan l'animo
e tutti i suoi pensieri a mantener quella potenzia che hanno, estimando che la
vera felicità sia il poter ciò che si vole. Però alcuni hanno in odio la
ragione e la giustizia, parendo loro che ella sia un certo freno ed un modo che
lor potesse ridurre in servitù e diminuir loro quel bene e satisfazione che
hanno di regnare, se volessero servarla; e che il loro dominio non fosse
perfetto né integro, se essi fossero constretti ad obedire al debito ed
all'onesto, perché pensano che chi obedisce non sia veramente signore.
Però andando drieto a questi princìpi e lassandosi trapportar dalla persuasione
di se stessi divengon superbi, e col volto imperioso e costumi austeri, con
veste pompose, oro e gemme, e col non lassarsi quasi mai vedere in publico,
credono acquistar autorità tra gli omini ed esser quasi tenuti dèi; e questi
sono, al parer mio, come i colossi che l'anno passato fur fatti a Roma il
dì della festa di piazza d'Agone, che di fori mostravano similitudine di
grandi omini e cavalli triunfanti e dentro erano pieni di stoppa e di strazzi.
Ma i prìncipi di questa sorte sono tanto peggiori, quanto che i colossi per la
loro medesima gravità ponderosa si sostengon ritti; ed essi, perché dentro sono
mal contrapesati, e senza misura posti sopra basi inequali, per la propria
gravità ruinano da se stessi e da uno errore incorrono in infiniti; perché la
ignoranzia loro accompagnata da quella falsa opinion di non poter errare, e che
la potenzia che hanno proceda dal lor sapere, induce loro per ogni via, giusta
o ingiusta, ad occupar stati audacemente, pur che possano.</p>
</div2>
<div2 type="capitolo">
<head>VIII</head>
<p>Ma se deliberassero di sapere e di far quello che debbono, così
contrastariano per non regnare, come contrastano per regnare; perché
conosceriano quanto enorme e perniciosa cosa sia che i sudditi, che han da
esser governati, siano più savi che i prìncipi, che hanno da governare. Eccovi
che la ignoranzia della musica, del danzare, del cavalcare non nòce ad alcuno;
nientedimeno, chi non è musico si vergogna né osa cantare in presenzia
d'altrui, o danzar chi non sa, e chi non si tien ben a cavallo, di
cavalcare; ma dal non sapere governare i populi nascon tanti mali, morti,
destruzioni, incendi, ruine, che si po dir la più mortal peste che si trovi
sopra la terra; e pur alcuni prìncipi ignorantissimi dei governi non si
vergognano di mettersi a governar, non dirò in presenzia di quattro o di sei
omini, ma al conspetto di tutto 'l mondo; perché il grado loro è posto
tanto in alto, che tutti gli occhi ad essi mirano, e però non che i grandi ma i
piccolissimi lor diffetti sempre sono notati; come si scrive che Cimone era
calunniato che amava il vino, Scipione il sonno, Lucullo i convivii. Ma
piacesse a Dio che i prìncipi de questi nostri tempi accompagnassero i peccati
loro con tante virtù, con quante accompagnavano quegli antichi; i quali, se ben
in qualche cosa erravano, non fugivano però i ricordi e documenti di chi loro
parea bastante a correggere quegli errori, anzi cercavano con ogni instanzia di
componer la vita sua sotto la norma d'omini singulari; come Epaminunda di
Lisia Pitagorico, Agesilao di Senofonte, Scipione di Panezio, ed infiniti
altri. Ma se ad alcuni de' nostri prìncipi venisse innanti un severo
filosofo, o chi si sia, il qual apertamente e senza arte alcuna volesse mostrar
loro quella orrida faccia della vera virtù ed insegnar loro i boni costumi, e
qual vita debba esser quella d'un bon principe, son certo che al primo
aspetto lo aborririano come un aspide, o veramente se ne fariano beffe come di
cosa vilissima.</p>
</div2>
<div2 type="capitolo">
<head>IX</head>
<p>Dico adunque che, poiché oggidì i prìncipi son tanto corrotti dalle male
consuetudini e dalla ignoranzia e falsa persuasione di se stessi, e che tanto è
difficile il dar loro notizia della verità ed indurgli alla virtù, e che gli
omini con le bugie ed adulazioni e con così viciosi modi cercano d'entrar
loro in grazia, il cortegiano, per mezzo di quelle gentil qualità che date gli
hanno il conte Ludovico e messer Federico, po facilmente e deve procurar
d'acquistarsi la benivolenzia ed adescar tanto l'animo del suo
principe, che si faccia adito libero e sicuro di parlargli d'ogni cosa
senza esser molesto; e se egli sarà tale come s'è detto, con poca fatica
gli verrà fatto, e così potrà aprirgli sempre la verità di tutte le cose con
destrezza; oltra di questo, a poco a poco infundergli nell'animo la bontà
ed insegnargli la continenzia, la fortezza, la giustizia, la temperanzia,
facendogli gustar quanta dolcezza sia coperta da quella poca amaritudine, che
al primo aspetto s'offerisce a chi contrasta ai vicii; li quali sempre
sono dannosi, dispiacevoli ed accompagnati dalla infamia e biasimo, così come
le virtù sono utili, giocunde e piene di laude; ed a queste eccitarlo con
l'esempio dei celebrati capitani e d'altri omini eccellenti, ai quali
gli antichi usavano di far statue di bronzo e di marmo e talor d'oro; e
collocarle ne' lochi publici, così per onor di quegli, come per lo stimulo
degli altri, che per una onesta invidia avessero da sforzarsi di giungere essi
ancor a quella gloria.</p>
</div2>
<div2 type="capitolo">
<head>X</head>
<p>In questo modo per la austera strada della virtù potrà condurlo, quasi
adornandola di frondi ombrose e spargendola di vaghi fiori, per temperar la
noia del faticoso camino a chi è di forze debile; ed or con musica, or con arme
e cavalli, or con versi, or con ragionamenti d'amore e con tutti que'
modi che hanno detti questi signori, tener continuamente quell'animo
occupato in piacere onesto, imprimendogli però ancora sempre, come ho detto, in
compagnia di queste illecebre, qualche costume virtuoso ed ingannandolo con
inganno salutifero; come i cauti medici, li quali spesso, volendo dar a'
fanciulli infermi e troppo delicati medicina di sapore amaro, circondano
l'orificio del vaso di qualche dolce liquore. Adoperando adunque a tal
effetto il cortegiano questo velo di piacere, in ogni tempo, in ogni loco ed in
ogni esercizio conseguirà il suo fine, e meriterà molto maggior laude e premio
che per qualsivoglia altra bona opera che far potesse al mondo; perché non è
bene alcuno che così universalmente giovi come il bon principe, né male che
così universalmente noccia come il mal principe; però non è ancora pena tanto
atroce e crudele, che fosse bastante castigo a quei scelerati cortegiani, che
dei modi gentili e piacevoli e delle bone condicioni si vagliono a mal fine, e
per mezzo di quelle cercan la grazia dei loro prìncipi per corrumpergli e
disviarli dalla via della virtù ed indurgli al vicio; ché questi tali dir si po
che non un vaso dove un solo abbia da bere, ma il fonte publico del quale usi
tutto 'l populo, infettano di mortal veneno."</p>
</div2>
<div2 type="capitolo">
<head>XI</head>
<p>Taceasi il signor Ottaviano, come se più avanti parlar non avesse voluto; ma
il signor Gasparo, "A me non par, signor Ottaviano," disse,
"che questa bontà d'animo e la continenzia e l'altre virtù, che
voi volete che 'l cortegiano mostri al suo signore, imparar se possano; ma
penso che agli omini che l'hanno siano date dalla natura e da Dio. E che
così sia, vedete che non è alcun tanto scelerato e di mala sorte al mondo, né
così intemperante ed ingiusto, che essendone dimandato confessi d'esser
tale; anzi ognuno, per malvagio che sia, ha piacer d'esser tenuto giusto,
continente e bono; il che non interverrebbe, se queste virtù imparar si
potessero, perché non è vergogna di non saper quello in che non s'ha posto
studio, ma bene par biasimo non aver quello di che da natura devemo esser
ornati. Però ognuno si sforza di nascondere i deffetti naturali, così
dell'animo come ancora del corpo; il che si vede dei ciechi, zoppi, torti
ed altri stroppiati o brutti; ché, benché questi mancamenti si possano imputare
alla natura, pur ad ognuno dispiace sentirgli in se stesso, perché pare che per
testimonio della medesima natura l'uomo abbia quel diffetto, quasi per un
sigillo e segno della sua malicia. Conferma ancor la mia opinion quella fabula
che si dice d'Epimeteo, il qual seppe così mal distribuir le doti della
natura agli omini, che gli lassò molto più bisognosi d'ogni cosa che tutti
gli altri animali; onde Prometeo rubò quella artificiosa sapienzia da Minerva e
da Vulcano, per la quale gli omini trovavano il vivere; ma non aveano però la
sapienzia civile di congregarsi insieme nelle città e saper vivere moralmente,
per esser questa nella ròcca di Iove guardata da custodi sagacissimi, i quali
tanto spaventavano Prometeo, che non osava loro accostarsi; onde Iove, avendo
compassione alla miseria degli omini, i quali, non potendo star uniti per
mancamento della virtù civile, erano lacerati dalle fiere, mandò Mercurio in
terra a portar la giustizia e la vergogna, acciò che queste due cose ornassero
le città e colligassero insieme i cittadini; e volse che a quegli fosser date
non come l'altre arti, nelle quali un perito basta per molti ignoranti,
come è la medicina, ma che in ciascun fossero impresse; e ordinò una legge che
tutti quelli, che erano senza giustizia e vergogna, fossero, come pestiferi
alle città, esterminati e morti. Eccovi adunque, signor Ottaviano, che queste
virtù sono da Dio concesse agli omini e non s'imparano, ma sono
naturali."</p>
</div2>
<div2 type="capitolo">
<head>XII</head>
<p>Allor il signor Ottaviano, quasi ridendo, "Voi adunque, signor
Gasparo," disse, "volete che gli omini sian così infelici e di così
perverso giudicio, che abbiano con la industria trovato arte per far mansueti
gli ingegni delle fiere, orsi, lupi, leoni, e possano con quella insegnare ad
un vago augello volar ad arbitrio dell'omo e tornar dalle selve e dalla
sua natural libertà voluntariamente ai lacci ed alla servitù, e con la medesima
industria non possano o non vogliano trovar arti, con le quai giovino a se
stessi e con diligenzia e studio facciano l'animo suo megliore? Questo, al
parer mio, sarebbe come se i medici studiassero con ogni diligenzia
d'avere solamente l'arte da sanare il mal dell'unghie e lo
lattume dei fanciulli e lassassero la cura delle febri, della pleuresia e
dell'altre infirmità gravi: il che quanto fosse for di ragione, ognun po
considerare. Estimo io adunque che le virtù morali in noi non siano totalmente
da natura, perché niuna cosa si po mai assuefare a quello che le è naturalmente
contrario, come si vede d'un sasso, il qual se ben diecemila volte fosse
gittato all'insù, mai non s'assuefaria andarvi da sé; però se a noi
le virtù fossero così naturali come la gravità al sasso, non ci assuefaremmo
mai al vicio. Né meno sono i vicii naturali di questo modo, perché non potremmo
esser mai virtuosi; e troppo iniquità e sciocchezza saria castigar gli omini di
que' diffetti, che procedessero da natura senza nostra colpa; e questo
error commetteriano le leggi, le quali non dànno supplicio ai malfattori per lo
error passato, perché non si può far che quello, che è fatto, non sia fatto, ma
hanno rispetto allo avvenire, acciò che chi ha errato non erri più, o vero col
mal esempio non dia causa ad altrui d'errare; e così pur estimano che le
virtù imparar si possano; il che è verissimo, perché noi siamo nati atti a
riceverle, e medesimamente i vicii; e però dell'uno e l'altro in noi
si fa l'abito con la consuetudine, di modo che prima operiamo le virtù o i
vicii, poi siam virtuosi o viciosi. Il contrario si conosce nelle cose che ci
son date dalla natura, ché prima avemo la potenzia d'operare, poi
operiamo; come è nei sensi, ché prima potemo vedere, udire, toccare, poi
vedemo, udiamo e tocchiamo; benché però ancora molte di queste operazioni
s'adornan con la disciplina. Onde i boni pedagoghi non solamente insegnano
lettere ai fanciulli, ma ancora boni modi ed onesti nel mangiare, bere,
parlare, andare con certi gesti accommodati.</p>
</div2>
<div2 type="capitolo">
<head>XIII</head>
<p>Però, come nell'altre arti, così ancora nelle virtù è necessario aver
maestro, il qual con dottrina e boni ricordi susciti e risvegli in noi quelle
virtù morali, delle quai avemo il seme incluso e sepulto nell'anima, e
come bono agricultore le cultivi e loro apra la via, levandoci d'intorno
le spine e 'l loglio degli appetiti, i quali spesso tanto adombrano e
suffocan gli animi nostri, che fiorir non gli lassano, né produr quei felici
frutti, che soli si dovriano desiderar che nascessero nei cori umani. Di questo
modo adunque è natural in ciascun di noi la giustizia e la vergogna, la qual
voi dite che Iove mandò in terra a tutti gli omini; ma sì come un corpo senza
occhi, per robusto che sia, se si move ad un qualche termine spesso falla, così
la radice di queste virtù potenzialmente ingenite negli animi nostri, se non è
aiutata dalla disciplina, spesso si risolve in nulla; perché se si deve ridurre
in atto ed all'abito suo perfetto, non si contenta come s'è detto,
della natura sola, ma ha bisogno della artificiosa consuetudine e della
ragione, la quale purifichi e dilucidi quell'anima, levandole il tenebroso
velo della ignoranzia, dalla qual quasi tutti gli errori degli omini procedono;
ché se il bene e 'l male fossero ben conosciuti ed intesi, ognuno sempre
eleggeria il bene e fuggiria il male. Però la virtù si po quasi dir una
prudenzia ed un sapere eleggere il bene, e 'l vicio una imprudenzia ed
ignoranzia che induce a giudicar falsamente; perché non eleggono mai gli omini
il male con opinion che sia male, ma s'ingannano per una certa
similitudine di bene."</p>
</div2>
<div2 type="capitolo">
<head>XIV</head>
<p>Rispose allor il signor Gasparo: "Son però molti, i quali conoscono
chiaramente che fanno male e pur lo fanno; e questo perché estimano più il
piacer presente che sentono, che 'l castigo che dubitan che gli ne abbia
da venire; come i ladri, gli omicidi ed altri tali." Disse il signor
Ottaviano: "Il vero piacere è sempre bono e 'l vero dolor malo; però
questi s'ingannano togliendo il piacer falso per lo vero e 'l vero
dolor per lo falso; onde spesso per i falsi piaceri incorrono nei veri
dispiaceri. Quell'arte adunque che insegna a discerner questa verità dal
falso, pur si po imparare; e la virtù, per la quale elegemo quello che è
veramente bene, non quello che falsamente esser appare, si po chiamar vera
scienzia e più giovevole alla vita umana che alcun'altra, perché leva la
ignoranzia, dalla quale, come ho detto, nascono tutti i mali."</p>
</div2>
<div2 type="capitolo">
<head>XV</head>
<p>Allora messer Pietro Bembo, "Non so," disse, "signor
Ottaviano, come consentir vi debba il signor Gasparo, che dalla ignoranzia
nascano tutti i mali; e che non siano molti, i quali peccando sanno veramente
che peccano, né se ingannano punto nel vero piacere, né ancor nel vero dolore;
perché certo è che quei che sono incontinenti giudican con ragione e
drittamente, e sanno che quello a che dalle cupidità sono stimulati contra il
dovere è male, e però resistono ed oppongon la ragione all'appetito, onde
ne nasce la battaglia del piacere e del dolore contra il giudicio; in ultimo la
ragion, vinta dall'appetito troppo possente, s'abbandona, come nave
che per un spacio di tempo si diffende dalle procelle di mare, al fin, percossa
da troppo furioso impeto de' venti, spezzate l'ancore e sarte, si
lassa traportar ad arbitrio di fortuna, senza operar timone o magisterio alcuno
di calamita per salvarsi. L'incontinenti adunque commetton gli errori con
un certo ambiguo rimorso e quasi a lor dispetto; il che non fariano, se non
sapessero che quel che fanno è male, ma senza contrasto di ragione andariano
totalmente profusi drieto all'appetito ed allor non incontinenti, ma
intemperati sariano; il che è molto peggio; però la incontinenzia si dice esser
vicio diminuto perché ha in sé parte di ragione; e medesimamente la
continenzia, virtù imperfetta, perché ha in sé parte d'affetto; perciò in
questo parmi che non si possa dir che gli errori degli incontinenti procedano
da ignoranzia, o che essi s'ingannino e che non pecchino, sapendo che
veramente peccano."</p>
</div2>
<div2 type="capitolo">
<head>XVI</head>
<p>Rispose il signor Ottaviano: "In vero, messer Pietro, l'argumento
vostro è bono; nientedimeno, secondo me, è più apparente che vero perché,
benché gli incontinenti pecchino con quella ambiguità, e che la ragione
nell'animo loro contrasti con l'appetito e lor paia che quel che è
male sia male, pur non ne hanno perfetta cognizione, né lo sanno così
intieramente come saria bisogno; però in essi di questo è più presto una debile
opinione che certa scienzia, onde consentono che la ragion sia vinta dallo
affetto; ma se ne avessero vera scienzia, non è dubbio che non errariano;
perché sempre quella cosa per la quale l'appetito vince la ragione è
ignoranzia, né po mai la vera scienzia esser superata dallo affetto, il quale
dal corpo e non dall'animo deriva; e se dalla ragione è ben retto e
governato, diventa virtù, e se altrimenti diventa vicio; ma tanta forza ha la
ragione, che sempre si fa obedire al senso, e con maravigliosi modi e vie
penetra, pur che la ignoranzia non occupi quello che essa aver dovria; di modo
che, benché i spiriti e i nervi e l'ossa non abbiano ragione in sé, pur
quando nasce in noi quel movimento dell'animo, quasi che 'l pensiero
sproni e scuota la briglia ai spiriti, tutte le membra s'apparecchiano, i
piedi al corso, le mani a pigliare o a fare ciò che l'animo pensa; e
questo ancora si conosce manifestamente in molti, li quali, non sapendo, talora
mangiano qualche cibo stomacoso e schifo, ma così ben acconcio, che al gusto
lor pare delicatissimo; poi risapendo che cosa era, non solamente hanno dolore
e fastidio nell'animo, ma 'l corpo, accordandosi col giudicio della
mente, per forza vomita quel cibo."</p>
</div2>
<div2 type="capitolo">
<head>XVII</head>
<p>Seguitava ancor il signor Ottaviano il suo ragionamento; ma il Magnifico
Iuliano interrompendolo, "Signor Ottaviano," disse, "se bene
ho inteso, voi avete detto che la continenzia è virtù imperfetta, perché ha in
sé parte d'affetto; ed a me pare che quella virtù la quale, essendo
nell'animo nostro discordia tra la ragione e l'appetito, combatte e
dà la vittoria alla ragione, si debba estimar più perfetta che quella che vince
non avendo cupidità né affetto alcuno che le contrasti; perché pare che
quell'animo non si astenga dal male per virtù, ma resti di farlo perché
non ne abbia voluntà." Allor il signor Ottaviano, "Qual,"
disse, "estimareste voi capitano di più valore, o quello che combattendo
apertamente si mette a pericolo, e pur vince gli nemici, o quello che per virtù
e saper suo lor toglie le forze, riducendogli a termine che non possano
combattere, e così senza battaglia o pericolo alcuno gli vince?"
"Quello," disse il Magnifico Iuliano, "che più sicuramente
vince, senza dubbio è più da lodare, pur che questa vittoria così certa non
proceda dalla dapocagine degl'inimici." Rispose il signor Ottaviano:
"Ben avete giudicato; e però dicovi che la continenzia comparare si po ad
un capitano che combatte virilmente e, benché gli inimici sian forti e potenti,
pur gli vince, non però senza gran difficultà e pericolo; ma la temperanzia
libera da ogni perturbazione è simile a quel capitano, che senza contrasto
vince e regna, ed avendo in quell'animo dove si ritrova non solamente
sedato, ma in tutto estinto il foco delle cupidità, come bon principe in guerra
civile, distrugge i sediziosi nemici intrinsechi e dona lo scettro e dominio
intiero alla ragione. Così questa virtù non sforzando l'animo, ma
infundendogli per vie placidissime una veemente persuasione che lo inclina alla
onestà, lo rende quieto e pien di riposo, in tutto equale e ben misurato, e da
ogni canto composto d'una certa concordia con se stesso, che lo adorna di
così serena tranquillità che mai non si turba, ed in tutto diviene
obedientissimo alla ragione, e pronto di volgere ad essa ogni suo movimento e
seguirla ovunque condur lo voglia, senza repugnanzia alcuna; come tenero
agnello, che corre, sta e va sempre presso alla madre e solamente secondo
quella si move. Questa virtù adunque è perfettissima e conviensi massimamente
ai prìncipi, perché da lei ne nascono molte altre."</p>
</div2>
<div2 type="capitolo">
<head>XVIII</head>
<p>Allora messer Cesare Gonzaga, "Non so," disse, "quai virtù
convenienti a signore possano nascere da questa temperanzia, essendo quella che
leva gli affetti dell'animo, come voi dite: il che forse si converria a
qualche monaco o eremita; ma non so già come ad un principe magnanimo, liberale
e valente nell'arme si convenisse il non aver mai, per cosa che se gli
facesse, né ira né odio né benivolenzia né sdegno né cupidità né affetto
alcuno, e come senza questo aver potesse autorità tra' populi o tra'
soldati." Rispose il signor Ottaviano: "Io non ho detto che la
temperanzia levi totalmente e svella degli animi umani gli affetti, né ben
saria il farlo, perché negli affetti ancora sono alcune parti bone; ma quello
che negli affetti è perverso e renitente allo onesto riduce ad obedire alla
ragione. Però non è conveniente, per levar le perturbazioni, estirpar gli
affetti in tutto; ché questo saria come se per fuggir la ebrietà si facesse un
editto che niuno bevesse vino, o perché talor correndo l'omo cade, se
interdicesse ad ognuno il correre. Eccovi che quelli che domano i cavalli non
gli vietano il correre e saltare, ma voglion che lo facciano a tempo e ad
obedienza del cavaliero. Gli affetti adunque, modificati dalla temperanzia,
sono favorevoli alla virtù, come l'ira che aiuta la fortezza, l'odio
contra i scelerati aiuta la giustizia, e medesimamente l'altre virtù son
aiutate dagli affetti; li quali se fossero in tutto levati, lassariano la
ragione debilissima e languida, di modo che poco operar potrebbe, come
governator di nave abbandonato da' venti in gran calma. Non vi
maravigliate adunque, messer Cesare, s'io ho detto che dalla temperanzia
nascono molte altre virtù; ché quando un animo è concorde di questa armonia,
per mezzo della ragione poi facilmente riceve la vera fortezza, la quale lo fa
intrepido e sicuro da ogni pericolo e quasi sopra le passioni umane; non meno
la giustizia, vergine incorrotta, amica della modestia e del bene, regina di
tutte l'altre virtù, perché insegna a far quello che si dee fare e fuggir
quello che si dee fuggire; e però è perfettissima, perché per essa si fan
l'opere dell'altre virtù, ed è giovevole a chi la possede e per se
stesso e per gli altri; senza la quale, come si dice, Iove istesso non poria
ben governare il regno suo. La magnanimità ancora succede a queste e tutte le
fa maggiori; ma essa sola star non po, perché chi non ha altra virtù non po
esser magnanimo. Di queste è poi guida la prudenzia, la qual consiste in un
certo giudicio d'elegger bene. Ed in tal felice catena ancora sono
colligate la liberalità, la magnificenzia, la cupidità d'onore, la
mansuetudine, la piacevolezza, la affabilità e molte altre che or non è tempo
di dire. Ma se 'l nostro cortegiano farà quello che avemo detto tutte le
ritroverà nell'animo del suo principe, ed ogni dì ne vedrà nascer tanti
vaghi fiori e frutti, quanti non hanno tutti i deliciosi giardini del mondo; e
tra se stesso sentirà grandissimo contento, ricordandosi avergli donato non
quello che donano i sciocchi, che è oro o argento, vasi, veste e tai cose,
delle quali chi le dona n'ha grandissima carestia e chi le riceve
grandissima abundanzia, ma quella virtù che forse tra tutte le cose umane è la
maggiore e la più rara, cioè la manera e 'l modo di governar e di regnare
come si dee; il che solo basteria per far gli omini felici e ridur
un'altra volta al mondo quella età d'oro, che si scrive esser stata
quando già Saturno regnava."</p>
</div2>
<div2 type="capitolo">
<head>XIX</head>
<p>Quivi avendo fatto il signor Ottaviano un poco di pausa come per riposarsi,
disse il signor Gaspare: "Qual estimate voi, signor Ottaviano, più felice
dominio e più bastante a ridur al mondo quella età d'oro di che avete
fatto menzione, o 'l regno d'un così bon principe, o 'l governo
d'una bona republica?" Rispose il signor Ottaviano: "Io
preporrei sempre il regno del bon principe, perché è dominio più secondo la
natura e, se è licito comparar le cose piccole alle infinite, più simile a
quello di Dio, il qual uno e solo governa l'universo. Ma lassando questo,
vedete che in ciò che si fa con arte umana, come gli eserciti, i gran navigi,
gli edifici ed altre cose simili, il tutto si referisce ad un solo, che a modo
suo governa; medesimamente nel corpo nostro tutte le membra s'affaticano e
adopransi ad arbitrio del core. Oltre di questo, par conveniente che i populi
siano così governati da un principe, come ancora molti animali, ai quali la
natura insegna questa obedienzia come cosa saluberrima. Eccovi che i cervi, le
grue e molti altri uccelli, quando fanno passaggio, sempre si prepongono un
principe, il qual segueno ed obediscono, e le api quasi con discorso di ragione
e con tanta riverenzia osservano il loro re, con quanta i più osservanti populi
del mondo; e però tutto questo è grandissimo argumento che 'l dominio dei
prìncipi sia più secondo la natura che quello delle republiche."</p>
</div2>
<div2 type="capitolo">
<head>XX</head>
<p>Allora messer Pietro Bembo, "Ed a me par," disse, "che
essendoci la libertà data da Dio per supremo dono, non sia ragionevole che ella
ci sia levata, né che un omo più dell'altro ne sia participe; il che
interviene sotto il dominio de' prìncipi, li quali tengono per il più li
sudditi in strettissima servitù. Ma nelle republiche bene instituite si serva
pur questa libertà; oltra che e nei giudici e nelle deliberazioni più spesso
interviene che 'l parer d'un solo sia falso, che quel di molti;
perché la perturbazione, o per ira o per sdegno o per cupidità, più facilmente
entra nell'animo d'un solo che della moltitudine, la quale, quasi
come una gran quantità d'acqua, meno è subietta alla corruzione che la
piccola. Dico ancora che lo esempio degli animali non mi par che si confaccia;
perché e li cervi e le grue e gli altri non sempre si prepongono a seguitare ed
obidir un medesimo, anzi mutano e variano, dando questo dominio or ad uno or ad
un altro, ed in tal modo viene ad esser più presto forma di republica che di
regno; e questa si po chiamare vera ed equale libertà, quando quelli che talor
comandano, obediscono poi ancora. L'esempio medesimamente delle api non mi
par simile, perché quel loro re non è della loro medesima specie; e però chi
volesse dar agli omini un veramente degno signore, bisognaria trovarlo
d'un'altra specie e di più eccellente natura che umana, se gli omini
ragionevolmente l'avessero da obedire, come gli armenti che obediscono non
ad uno animale suo simile, ma ad un pastore, il quale è omo e d'una specie
più degna che la loro. Per queste cose estimo io, signor Ottaviano, che 'l
governo della republica sia più desiderabile che quello del re."</p>
</div2>
<div2 type="capitolo">
<head>XXI</head>
<p>Allor il signor Ottaviano, "Contra la opinione vostra, messer
Pietro," disse, "voglio solamente addurre una ragione; la quale è
che dei modi di governar bene i populi tre sorti solamente si ritrovano:
l'una è il regno; l'altra il governo dei boni, che chiamavano gli
antichi ottimati; l'altra l'amministrazione populare; e la
transgressione e vicio contrario, per dir così, dove ciascuno di questi governi
incorre guastandosi e corrumpendosi, è quando il regno diventa tirannide, e
quando il governo dei boni si muta in quello di pochi potenti e non boni, e
quando l'amministrazion populare è occupata dalla plebe, che, confondendo
gli ordini, permette il governo del tutto ad arbitrio della moltitudine. Di
questi tre governi mali certo è che la tirannide è il pessimo di tutti, come
per molte ragioni si poria provare; resta adunque che dei tre boni il regno sia
l'ottimo, perché è contrario al pessimo; ché, come sapete, gli effetti
delle cause contrarie sono essi ancor tra sé contrari. Ora, circa quello che
avete detto della libertà, rispondo che la vera libertà non si deve dire che
sia il vivere come l'omo vole, ma il vivere secondo le bone leggi; né meno
naturale ed utile e necessario è l'obedire, che si sia il commandare; ed
alcune cose sono nate, e così distinte ed ordinate da natura al commandare,
come alcune altre all'obedire. Vero è che sono due modi di signoreggiare:
l'uno imperioso e violento, come quello dei patroni ai schiavi, e di
questo commanda l'anima al corpo; l'altro più mite e placido, come
quello dei boni prìncipi per via delle leggi ai cittadini, e di questo commanda
la ragione allo appetito; e l'uno e l'altro di questi due modi è
utile, perché il corpo è nato da natura atto ad obedire all'anima, e così
l'appetito alla ragione. Sono ancora molti omini, l'operazion
de' quali versano solamente circa l'uso del corpo; e questi tali
tanto son differenti dai virtuosi, quanto l'anima dal corpo e pur, per
essere animali razionali, tanto participano della ragione, quanto che solamente
la conoscono, ma non la posseggono né fruiscono. Questi adunque sono
naturalmente servi e meglio è ad essi e più utile l'obedire che 'l
commandare."</p>
</div2>
<div2 type="capitolo">
<head>XXII</head>
<p>Disse allor il signor Gaspar: "Ai discreti e virtuosi e che non sono
da natura servi, di che modo si ha adunque a commandare?" Rispose il
signor Ottaviano: "Di quel placido commandamento regio e civile, ed a
tali è ben fatto dar talor l'amministrazione di que' magistrati di
che sono capaci, acciò che possano essi ancora commandare e governare i men
savi di sé, di modo però che 'l principal governo dependa tutto dal
supremo principe. E perché avete detto che più facil cosa è che la mente
d'un solo si corrompa che quella di molti, dico che è ancora più facil
cosa trovar un bono e savio che molti; e bono e savio si deve estimare che
possa esser un re di nobil stirpe, inclinato alle virtù dal suo natural
instinto e dalla famosa memoria dei suoi antecessori ed instituito di boni
costumi; e se non sarà d'un'altra specie più che umana, come voi
avete detto di quello delle api, essendo aiutato dagli ammaestramenti e dalla
educazione ed arte del cortegiano, formato da questi signori tanto prudente e
bono, sarà giustissimo, continentissimo, temperatissimo, fortissimo e
sapientissimo, pien di liberalità, magnificenzia, religione e clemenzia; in
somma sarà gloriosissimo e carissimo agli omini ed a Dio, per la cui grazia
acquisterà quella virtù eroica, che lo farà eccedere i termini della umanità e
dir si potrà più presto semideo che uom mortale; perché Dio si diletta ed è
protettor di que' prìncipi che vogliono imitarlo non col mostrare gran
potenzia e farsi adorare dagli omini, ma di quelli che oltre alla potenzia per
la quale possono, si sforzano di farsigli simili ancora con la bontà e
sapienzia, per la quale vogliano e sappiano far bene ed esser suoi ministri,
distribuendo a salute dei mortali i beni e i doni che essi da lui riceveno.
Però, così come nel cielo il sole e la luna e le altre stelle mostrano al
mondo, quasi come in specchio, una certa similitudine di Dio, così in terra
molto più simile imagine di Dio son que' bon prìncipi che l'amano e
reveriscono, e mostrano ai populi la splendida luce della sua giustizia,
accompagnata da una ombra di quella ragione ed intelletto divino; e Dio con
questi tali participa della onestà, equità, giustizia e bontà sua, e di quegli
altri felici beni ch'io nominar non so, li quali rappresentano al mondo
molto più chiaro testimonio di divinità che la luce del sole, o il continuo
volger del cielo col vario corso delle stelle.</p>
</div2>
<div2 type="capitolo">
<head>XXIII</head>
<p>Son adunque li populi da Dio commessi sotto la custodia de' prìncipi,
li quali per questo debbono averne diligente cura, per rendergline ragione come
boni vicari al suo signore, ed amargli ed estimar lor proprio ogni bene e male
che gli intervenga, e procurar sopra ogni altra cosa la felicità loro. Però
deve il principe non solamente esser bono, ma ancora far boni gli altri; come
quel squadro che adoprano gli architetti, che non solamente in sé è dritto e
giusto, ma ancor indrizza e fa giuste tutte le cose a che viene accostato. E
grandissimo argumento è che 'l principe sia bono quando i populi son boni
perché la vita del principe è legge e maestra dei cittadini, e forza è che dai
costumi di quello dipendan tutti gli altri; né si conviene a chi è ignorante
insegnare, né a chi è inordinato ordinare, né a chi cade rilevare altrui. Però
se 'l principe ha da far ben questi offici, bisogna ch'egli ponga
ogni studio e diligenzia per sapere; poi formi dentro a se stesso ed osservi
immutabilmente in ogni cosa la legge della ragione, non scritta in carte o in
metallo, ma sculpita nell'animo suo proprio; acciò che gli sia sempre non
che familiare ma intrinsica, e con esso viva come parte di lui; perché giorno e
notte in ogni loco e tempo lo ammonisca e gli parli dentro al core, levandogli
quelle perturbazioni che sentono gli animi intemperati, li quali per esser
oppressi da un canto quasi dal profundissimo sonno della ignoranzia, e
dall'altro dal travaglio che riceveno dei loro perversi e ciechi desidèri,
sono agitati da furore inquieto, come talor chi dorme da strane ed orribili
visioni.</p>
</div2>
<div2 type="capitolo">
<head>XXIV</head>
<p>Aggiungendosi poi maggior potenzia al mal volere, se v'aggiunge ancora
maggior molestia; e quando il principe po ciò che vole, allor è gran pericolo
che non voglia quello che non deve. Però ben disse Biante che i magistrati
dimostrano quali sian gli omini; ché come i vasi mentre son vòti, benché
abbiano qualche fissura, mai si possono conoscere, ma se liquore dentro vi si
mette, sùbito mostrano da qual banda sia il vicio; così gli animi corrotti e
guasti rare volte scoprono i loro diffetti, se non quando s'empiono
d'autorità; perché allor non bastano per supportare il grave peso della
potenzia, e perciò s'abbandonano e versano da ogni canto le cupidità, la
superbia, la iracundia, la insolenzia e quei costumi tirannici che hanno
dentro; onde senza risguardo persegueno i boni e i savi ed esaltano i mali, né
comportano che nelle città siano amicizie, compagnie, né intelligenzie fra i
cittadini, ma nutriscono gli esploratori, accusatori, omicidiali, acciò che
spaventino e facciano divenir gli omini pusillanimi e spargano discordie per
tenergli disgiunti e debili; e da questi modi procedeno poi infiniti danni e
ruine ai miseri populi, e spesso crudel morte o almen timor continuo ai
medesimi tiranni; perché i boni prìncipi temono non per sé, ma per quelli
a' quali comandano, e li tiranni temeno quelli medesimi a' quali
commandano; però, quanto a maggior numero di gente commandano e son più
potenti, tanto più temono ed hanno più nemici. Come credete voi che si
spaventasse e stesse con l'animo sospeso quel Clearco, tiranno di Ponto,
ogni volta che andava nella piazza o nel teatro, o a qualche convito o altro
loco publico, ché, come si scrive, dormiva chiuso in una cassa? o vero
quell'altro Aristodemo Argivo, il qual a se stesso del letto avea fatta
quasi una prigione, ché nel palazzo suo tenea una piccola stanza sospesa in
aria ed alta tanto che con scala andar vi bisognava, e quivi con una sua femina
dormiva, la madre della quale la notte ne levava la scala, la mattina ve la
rimetteva? Contraria vita in tutto a questa deve adunque esser quella del bon
principe, libera e sicura, e tanto cara ai cittadini quanto la lor propria, ed
ordinata di modo che participi della attiva e della contemplativa, quanto si
conviene per beneficio dei populi."</p>
</div2>
<div2 type="capitolo">
<head>XXV</head>
<p>Allor il signor Gaspar, "E qual," disse, "di queste due
vite, signor Ottaviano, parvi che più s'appartenga al principe?"
Rispose il signor Ottaviano ridendo: "Voi forse pensate ch'io mi
persuada esser quello eccellente cortegiano che deve saper tante cose e
servirsene a quel bon fine ch'io ho detto; ma ricordatevi che questi
signori l'hanno formato con molte condicioni che non sono in me: però
procuriamo prima di trovarlo, ché io a lui mi rimetto e di questo e di tutte
l'altre cose che s'appartengono a bon principe." Allor il
signor Gaspar, "Penso," disse, "che se delle condicioni
attribuite al cortegiano alcune a voi mancano, sia più presto la musica e
'l danzar e l'altre di poca importanzia, che quelle che appertengono
alla instituzione del principe ed a questo fine della cortegiania."
Rispose il signor Ottaviano: "Non sono di poca importanzia tutte quelle
che giovano al guadagnar la grazia del principe, il che è necessario, come
avemo detto, prima che 'l cortegiano se avventuri a volergli insegnar la
virtù; la quale stimo avervi mostrato che imparar si po e che tanto giova,
quanto nòce la ignoranzia, dalla quale nascono tutti i peccati, e massimamente
quella falsa persuasion che l'uom piglia di se stesso; però parmi
d'aver detto a bastanza e forse più che io non aveva promesso."
Allora la signora Duchessa, "Noi saremo," disse, tanto più tenuti
alla cortesia vostra, quanto la satisfazione avanzerà la promessa; però non
v'incresca dir quello che vi pare sopra la dimanda del signor Gaspar; e
per vostra fé diteci ancora tutto quello che voi insegnareste al vostro
principe, se egli avesse bisogno d'ammaestramenti, e presupponetevi
d'avervi acquistato compitamente la grazia sua, tanto che vi sia licito
dirgli liberamente ciò che vi viene in animo."</p>
</div2>
<div2 type="capitolo">
<head>XXVI</head>
<p>Rise il signor Ottaviano e disse: "S'io avessi la grazia di
qualche principe ch'io conosco e gli dicessi liberamente il parer mio,
dubito che presto la perderei; oltra che per insegnarli bisogneria ch'io
prima imparassi. Pur, poiché a voi piace ch'io risponda ancora circa
questo al signor Gaspar, dico che a me pare che i prìncipi debbano attendere
all'una e l'altra delle due vite, ma più però alla contemplativa,
perché questa in essi è divisa in due parti: delle quali l'una consiste
nel conoscer bene e giudicare; l'altra nel commandare drittamente e con
quei modi che si convengono, e cose ragionevoli, e quelle di che hanno
autorità, e commandarle a chi ragionevolmente ha da obedire, e nei lochi e
tempi appartenenti; e di questo parlava il duca Federico quando diceva che chi
sa commandare è sempre obedito; e 'l commandar è sempre il principal
officio de' prìncipi, li quali debbono però ancor spesso veder con gli
occhi ed esser presenti alle esecuzioni, e secondo i tempi e i bisogni ancora
talor operar essi stessi; e tutto questo pur participa della azione; ma il fine
della vita attiva deve esser la contemplativa, come della guerra la pace, il
riposo delle fatiche.</p>
</div2>
<div2 type="capitolo">
<head>XXVII</head>
<p>Però è ancor officio del bon principe instituire talmente i populi suoi, e
con tai leggi ed ordini, che possano vivere nell'ocio e nella pace senza
periculo e con dignità e godere laudevolmente questo fine delle sue azioni che
deve esser la quiete; perché sonosi trovate spesso molte republiche e prìncipi,
li quali nella guerra sempre sono stati florentissimi e grandi, e sùbito che
hanno aùta la pace sono iti in ruina e hanno perduto la grandezza e 'l
splendore, come il ferro non esercitato. E questo non per altro è intervenuto,
che per non aver bona instituzion di vivere nella pace, né saper fruire il bene
dell'ocio; e lo star sempre in guerra, senza cercar di pervenire al fine
della pace, non è licito, benché estimano alcuni prìncipi il loro intento dover
esser principalmente il dominare ai suoi vicini, e però nutriscono, i populi in
una bellicosa ferità di rapine, d'omicidii e tai cose e lor dànno premi
per provocarla e la chiamano virtù. Onde fu già costume fra i Sciti che chi non
avesse morto un suo nemico non potesse bere nei conviti solenni alla tazza che
si portava intorno alli compagni. In altri lochi s'usava indrizzare
intorno il sepulcro tanti obelisci, quanti nemici avea morti quello che era
sepulto; e tutte queste cose ed altre simili si faceano per far gli omini
bellicosi, solamente per dominare alli altri; il che era quasi impossibile, per
esser impresa infinita, insino a tanto che non s'avesse subiugato tutto
'l mondo; e poco ragionevole, secondo la legge della natura, la qual non
vole che negli altri a noi piaccia quello che in noi stessi ci dispiace. Però
debbono i prìncipi far i populi bellicosi non per cupidità di dominare, ma per
poter diffendere se stessi e li medesimi populi da chi volesse ridurgli in
servitù, o ver fargli ingiuria in parte alcuna; o vero per discacciar i tiranni
e governar bene quei populi che fossero mal trattati, o vero per ridurre in
servitù quelli che fossero tali da natura, che meritassero esser fatti servi,
con intenzione di governargli bene e dar loro l'ocio e 'l riposo e la
pace; ed a questo fine ancora deveno essere indrizzate le leggi e tutti gli
ordini della giustizia, col punir i mali, non per odio, ma perché non siano
mali ed acciò che non impediscano la tranquillità dei boni; perché in vero è
cosa enorme e degna di biasimo, nella guerra, che in sé è mala, mostrarsi gli
omini valorosi e savi; e nella pace e quete, che è bona, mostrarsi ignoranti e
tanto da poco, che non sappiano godere il bene. Come adunque nella guerra
debbano intender i populi nelle virtù utili e necessarie per conseguirne il
fine, che è la pace, così nella pace, per conseguirne ancor il suo fine, che è
la tranquillità, debbono intendere nelle oneste, le quali sono il fine delle
utili; ed in tal modo li sudditi saranno boni, e 'l principe arà molto più
da laudare e premiare che da castigare; e 'l dominio per li sudditi e per
lo principe sarà felicissimo, non imperioso come di patrone al servo, ma dolce
e placido, come di bon padre a bon figliolo."</p>
</div2>
<div2 type="capitolo">
<head>XXVIII</head>
<p>Allor il signar Gaspar, "Volentieri," disse, "saprei quali
sona queste virtù utili e necessarie nella guerra; e quali le oneste nella
pace." Rispose il signor Ottaviano: "Tutte son bone e giovevoli,
perché tendono a bon fine; pur nella guerra precipuamente val quella vera
fortezza, che fa l'animo esento dalle passioni, talmente che non solo non
teme li pericoli, ma pur non li cura; medesimamente la constanzia e quella
pazienzia tollerante, con l'animo saldo ed imperturbato a tutte le
percosse di fortuna. Conviensi ancora nella guerra e sempre aver tutte le virtù
che tendono all'onesto, come la giustizia, la continenzia, la temperanzia;
ma molto più nella pace e nell'ocio, perché spesso gli omini posti nella
prosperità e nell'ocio, quando la fortuna seconda loro arride, divengono
ingiusti, intemperati e lassansi corrumpere dai piaceri; però quelli che sono
in tale stato hanno grandissimo bisogno di queste virtù, perché l'ocio
troppo facilmente induce mali costumi negli animi umani. Onde anticamente si
diceva in proverbio che ai servi non si debbe dar ocio; e credesi che le
piramide d'Egitto fossero fatte per tenere i populi in esercizio, perché
ad ognuno lo essere assueto a tollerar fatiche è utilissimo. Sono ancor molte
altre virtù tutte giovevoli, ma basti per or l'aver detto insin qui; ché
s'io sapessi insegnar al mio principe ed instituirlo di tale e così
virtuosa educazione come avemo disegnata, facendolo, senza più mi crederei
assai bene aver conseguito il fine del bon cortegiano."</p>
</div2>
<div2 type="capitolo">
<head>XXIX</head>
<p>Allor il signor Gaspar, "Signor Ottaviano," disse, "perché
molto avete laudato la bona educazione e mostrato quasi di credere che questa
sia principal causa di far l'omo virtuoso e bono, vorrei sapere se quella
instituzione che ha da far il cortegiano nel suo principe deve esser cominciata
dalla consuetudine e quasi dai costumi cottidiani, li quali, senza che essa se
ne avvegga, lo assuefacciano al ben fare, o se pur se gli deve dar principio
col mostrargli con ragione la qualità del bene e del male e con fargli
conoscere prima che si metta in camino qual sia la bona via e da seguitare, e
quale la mala e da fuggire: in somma, se in quell'animo si deve prima
introdurre e fondar le virtù con la ragione ed intelligenzia, o vero con la
consuetudine." Disse il signor Ottaviano: "Voi mi mettete in troppo
lungo ragionamento; pur, acciò che non vi paia ch'io manchi per non voler
rispondere alle dimande vostre, dico che secondo che l'anima e 'l
corpo in noi sono due cose, così ancora l'anima è divisa in due parti,
delle quali l'una ha in sé la ragione, l'altra l'appetito. Come
adunque nella generazione il corpo precede l'anima, così la parte
irrazionale dell'anima precede la razionale; il che si comprende
chiaramente nei fanciulli, ne' quali quasi sùbito che son nati si vedeno
l'ira e la concupiscenzia, ma poi con spacio di tempo appare la ragione.
Però devesi prima pigliare cura del corpo che dell'anima, poi prima
dell'appetito che della ragione; ma la cura del corpo per rispetto
dell'animo, e dell'appetito per rispetto della ragione; ché secondo
che la virtù intellettiva si fa perfetta con la dottrina, così la morale si fa
con la consuetudine. Devesi adunque far prima la erudizione con la
consuetudine, la qual po governare gli appetiti non ancora capaci di ragione e
con quel bon uso indrizzargli al bene; poi stabilirli con la intelligenzia, la
quale, benché più tardi mostri il suo lume, pur dà modo di fruir più
perfettamente le virtù a chi ha bene instituito l'anima dai costumi, nei
quali, al parer mio, consiste il tutto."</p>
</div2>
<div2 type="capitolo">
<head>XXX</head>
<p>Disse il signor Gaspar: "Prima che passiate più avanti vorrei saper
che cura si deve aver del corpo, perché avete detto che prima devemo averla di
quello, che dell'anima." "Dimandatene," rispose il
signor Ottaviano ridendo, "a questi, che lo nutriscon bene e son grassi e
freschi; che 'l mio, come vedete, non è troppo ben curata. Pur ancora di
questo si poria dir largamente, come del tempo conveniente del maritarsi, acciò
che i figlioli non fossero troppo vicini né troppo lontani alla età paterna;
degli esercizi e della educazione sùbito che sono nati e nel resto della età,
per fargli ben disposti, prosperosi e gagliardi." Rispose il signor
Gaspar: "Quello che più piaceria alle donne per far i figlioli ben
disposti e belli, secondo me, saria quella comunità che d'esse vol Platone
nella sua
<title>Repubblica</title> e di quel modo." Allor la signora Emilia
ridendo, "Non è ne' patti," disse, "che ritorniate a dir
mal delle donne." "Io," rispose il signor Gaspar, "mi
presumo dar lor gran laude, dicendo che desidrano che si introduca un costume
approvato da un tanto omo." Disse ridendo messer Cesare Gonzaga:
"Veggiamo se tra li documenti del signor Ottaviano, che non so se per
ancora gli abbia detti tutti, questa potesse aver loco e se ben fosse che
'l principe ne facesse una legge." "Quelli pochi ch'io ho
detti," rispose il signor Ottaviano, "forse porian bastare per far
un principe bono, come possono esser quelli che si usano oggidì; benché chi
volesse veder la cosa più minutamente, averia ancora molto più che dire."
Suggiunse la signora Duchessa: "Poiché non ci costa altro che parole,
dichiarateci per vostra fé tutto quello che v'occorreria in anima da
insegnare al vostro principe."</p>
</div2>
<div2 type="capitolo">
<head>XXXI</head>
<p>Rispose il signor Ottaviano: "Molte altre case, Signora, gli
insegnarei, pur ch'io le sapessi; e tra l'altre, che dei suoi sudditi
eleggesse un numero di gentilomini e dei più nobili e savi, con i quali
consultasse ogni cosa e loro desse autorità e libera licenzia, che del tutto
senza risguardo dir gli potessero il parer loro; e con essi tenesse tal manera,
che tutti s'accorgessero che d'ogni cosa saper volesse la verità ed
avesse in odio ogni bugia; ed oltre a questo consiglio de' nobili,
ricordarei che fossero eletti tra 'l populo altri di minor grado, dei
quali si facesse un consiglio populare, che communicasse col consiglio de'
nobili le occorrenzie della città appertinenti al publico ed al privato; ed in
tal modo si facesse del principe, come di capo, e dei nobili e dei populari,
come de' membri, un corpo solo unito insieme, il governo del quale
nascesse principalmente dal principe, nientedimeno participasse ancora degli
altri; e così arìa questo stato forma dei tre governi boni, che è il regno, gli
ottimati e 'l populo.</p>
</div2>
<div2 type="capitolo">
<head>XXXII</head>
<p>Appresso gli mostrarei che delle cure che al principe s'appartengono la
più importante è quella della giustizia; per la conservazion della quale si
debbono eleggere nei magistrati i savi e gli approvati omini, la prudenzia
de' quali sia vera prudenzia accompagnata dalla bontà, perché altrimenti
non è prudenzia ma astuzia; e quando questa bontà manca, sempre l'arte e
suttilità dei causidici non è altro che ruina e calamità delle leggi e dei
iudìci, e la colpa d'ogni loro errore si ha da dare a chi gli ha posti in
officio. Direi come dalla giustizia ancora depende quella pietà verso Idio, che
è debita a tutti, e massimamente ai prìncipi, li quali debbon amarlo sopra
ogn'altra cosa ed a lui come al vero fine indrizzar tutte le sue azioni;
e, come dicea Senofonte, onorarlo ed amarlo sempre, ma molto più quando sono in
prosperità, per aver poi più ragionevolmente confidenzia di dimandargli grazia
quando sono in qualche avversità; perché impossibile è governar bene né se
stesso né altrui senza aiuto di Dio; il quale ai boni alcuna volta manda la
seconda fortuna per ministra sua, che gli rilievi da' gravi pericoli;
talor la avversa, per non gli lassar addormentare nelle prosperità tanto che si
scordino di lui, o della prudenzia umana, la quale corregge spesso la mala
fortuna, come bon giocatore i tratti mali de' dadi col menar ben le
tavole. Non lassarei ancora di ricordare al principe che fosse veramente
religioso, non superstizioso, né dato alle vanità d'incanti e vaticini,
perché, aggiungendo alla prudenzia umana la pietà divina e la vera religione,
avrebbe ancor la bona fortuna e Dio protettore, il qual sempre gli
accrescerebbe prosperità in pace ed in guerra.</p>
</div2>
<div2 type="capitolo">
<head>XXXIII</head>
<p>Appresso li direi come dovesse amar la patria e i populi suoi, tenendogli
non in troppa servitù, per non si far loro odiosa; dalla qual cosa nascono le
sedizioni, le congiure e mille altri mali; né meno in troppa libertà, per non
esser vilipeso; da che procede la vita licenziosa e dissoluta dei populi, le
rapine, i furti, gli omicidii, senza timor alcuno delle leggi; spesso la ruina
ed esizio totale delle città e dei regni. Appresso, come dovesse amare i
propinqui di grado in grado, servando tra tutti in certe cose una pare
equalità, come nella giustizia e nella libertà; ed in alcune altre una
ragionevole inequalità, come nell'esser liberale, nel remunerare, nel
distribuir gli onori e dignità secondo la inequalità dei meriti, li quali
sempre debbono non avanzare, ma esser avanzati dalle remunerazioni; e che in
tal modo sarebbe non che amato ma quasi adorato dai sudditi; né bisogneria che
esso per custodia della vita sua si commettesse a forestieri, ché i suoi per
utilità di se stessi con la propria la custodiriano, ed ognun voluntieri
obediria alle leggi, quando vedessero che esso medesimo obedisse e fosse quasi
custode ed esecutore incorruttibile di quelle; ed in tal modo, circa questo,
darebbe così ferma impression di sé, che se ben talor accorresse contrafarle in
qualche cosa, ognun conosceria che si facesse a bon fine e 'l medesimo
rispetto e riverenzia s'arìa al voler suo, che alle proprie leggi; e così
sarian gli animi dei cittadini talmente temperati, che i boni non cercariano
aver più del bisogno e i mali non poriano; perché molte volte le eccessive
ricchezze son causa di gran ruina; come nella povera Italia, la quale è stata e
tuttavia è preda esposta a genti strane, sì per lo mal governo, come per le
molte ricchezze di che è piena. Però ben saria che la maggior parte dei
cittadini fossero né molto ricchi né molto poveri, perché i troppo ricchi
spesso divengon superbi e temerari; i poveri, vili e fraudolenti; ma li
mediocri non fanno insidie agli altri e vivono securi di non essere insidiati;
ed essendo questi mediocri maggior numero, sono ancora più potenti; e però né i
poveri né i ricchi possono conspirar contro il principe, o vero contro gli
altri, né far sedizioni; onde per schifar questo male è saluberrima cosa
mantenere universalmente la mediocrità.</p>
</div2>
<div2 type="capitolo">
<head>XXXIV</head>
<p>Direi adunque che usar dovesse questi e molti altri rimedi opportuni, perché
nella mente dei sudditi non nascesse desiderio di cose nove e di mutazione di
stato; il che per il più delle volte fanno, o per guadagno, o veramente per
onore che sperano, o per danno, o veramente per vergogna che temano; e questi
movimenti negli animi loro son generati talor dall'odio e sdegno che gli
dispera, per le ingiurie e cantumelie che son lor fatte per avarizia, superbia
e crudeltà o libidine dei superiori; talor dal vilipendio che vi nasce per la
negligenzia e viltà e dapocagine de' prìncipi; ed a questi dui errori
devesi occorrere con l'acquistar dai populi l'amore e
l'autorità; il che si fa col beneficare ed onorare i boni e rimediare
prudentemente, e talor con severità, che i mali e sediciosi non diventino
potenti; la qual cosa è più facile da vietar prima che siano divenuti, che
levar loro le forze poi che le hanno acquistate; e direi che per vietar che i
populi non incorrano in questi errori, non è miglior via che guardargli dalle
male consuetudini, e massimamente da quelle che si mettono in uso a poco a
poco; perché sono pestilenzie secrete, che corrompono le città prima che altri
non che rimediare, ma pur accorger se ne possa. Con tai modi ricorderei che
'l principe procurasse di conservare i suoi sudditi in stato tranquillo e
dar loro i beni dell'animo e del corpo e della fortuna; ma quelli del
corpo e della fortuna per poter esercitar quelli dell'anima, i quali
quanto son maggiori e più eccessivi, tanto son più utili; il che non interviene
di quelli del corpo né della fortuna. Se adunque i sudditi fossero boni e
valorosi e ben indrizzati al fin della felicità, saria quel principe
grandissimo signore; perché quello è vero e gran dominio, sotto 'l quale i
sudditi son boni e ben governati e ben comandati."</p>
</div2>
<div2 type="capitolo">
<head>XXXV</head>
<p>Allor il signor Gaspar, "Pensa io," disse, "che piccol
signor saria quello sotto 'l quale tutti i sudditi fossero boni, perché in
ogni loco son pochi li boni." Rispose il signor Ottaviano: "Se una
qualche Circe mutasse in fiere tutti i sudditi del re di Francia, non vi
parrebbe che piccol signor fosse, se ben signoreggiasse tante migliaia
d'animali? e per contrario, se gli armenti che vanno pascendo solamente su
per questi nostri monti divenissero omini savi e valorosi cavalieri, non
estimareste voi che quei pastori che gli governassero e da essi fossero
obediti, fossero de' pastori divenuti gran signori? Vedete adunque che non
la moltitudine dei sudditi, ma il valor fa grandi li prìncipi."</p>
</div2>
<div2 type="capitolo">
<head>XXXVI</head>
<p>Erano stati per bon spacio attentissimi al ragionamento del signor Ottaviano
la signora Duchessa e la signora Emilia e tutti gli altri; ma avendo quivi esso
fatto un poco di pausa, come d'aver dato fine al suo ragionamento, disse
messer Cesare Gonzaga: "Veramente, signor Ottaviano, non si po dire che i
documenti vostri non sian boni ed utili; nientedimeno io crederei, che se voi
formaste con quelli il vostro principe, più presto meritareste nome di bon
maestro di scola che di bon cortegiano, ed esso più presto di bon governatore
che di gran principe. Non dico già che cura dei signori non debba essere che i
populi siano ben retti con giustizia e bone consuetudini; nientedimeno ad essi
parmi che basti eleggere boni ministri per esequir queste tai cose e che il
vero officio loro sia poi molto maggiore. Però s'io mi sentissi esser
quell'eccellente cortegiano che hanno formato questi signori ed aver la
grazia del mio principe, certa è ch'io non lo indurrei mai a cosa alcuna
viciosa; ma per conseguir quel bon fine che voi dite ed io confermo dover esser
il frutto delle fatiche ed azioni del cortegiano, cercherei d'imprimergli
nell'animo una certa grandezza, con quel splendor regale e con una
prontezza d'animo e valore invitto nell'arme, che la facesse amare e
reverir da ognuno di tal sorte, che per questo principalmente fusse famoso e
chiaro al mondo. Direi ancor che compagnar dovesse con la grandezza una
domestica mansuetudine, con quella umanità dolce ed amabile e bona maniera
d'accarezzare e i sudditi e i stranieri discretamente, più e meno, secondo
i meriti, servando però sempre la maestà conveniente al grado suo, che non gli
lassasse in parte alcuna diminuire l'autorità per troppo bassezza, né meno
gli concitasse odio per troppo austera severità; dovesse essere liberalissimo e
splendido e donar ad ognuno senza riserva, perché Dio, come si dice, è
tesauriero dei prìncipi liberali; far conviti magnifici, feste, giochi,
spettacoli publici; aver gran numero di cavalli eccellenti, per utilità nella
guerra e per diletto nella pace; falconi, cani e tutte l'altre cose che
s'appartengono ai piaceri de' gran signori e dei populi; come a'
nostri dì avemo veduto fare il signor Francesco Gonzaga marchese di Mantua, il
quale a queste cose par più presto re d'Italia che signor d'una
città. Cercherei ancor d'indurlo a far magni edifici, e per onor vivendo e
per dar di sé memoria ai posteri; come fece il duca Federico in questo nobil
palazzo, ed or fa papa Iulio nel tempio di san Pietro, e quella strada che va
da Palazzo al diporto di Belvedere e molti altri edifici, come faceano ancora
gli antichi Romani; di che si vedeno tante reliquie a Roma, a Napoli, a
Pozzolo, a Baie, a Cività Vecchia, a Porto ed ancor fuor d'Italia, e tanti
altri lochi che son gran testimonio del valor di quegli animi divini. Così
ancor fece Alessandro Magno, il qual, non contento della fama per aver domata
il mondo con l'arme avea meritamente acquistata, edificò Alessandria in
Egitto, in India Bucefalia ed altre città in altri paesi; e pensò di ridurre in
forma d'omo il monte Athos, e nella man sinistra edificargli una
amplissima città e nella destra una gran coppa, nella quale si raccogliessero
tutti i fiumi che da quello derivano e di quindi traboccassero nel mare:
pensier veramente grande e degno d'Alessandro Magno! Queste cose estimo
io, signor Ottaviano, che si convengano ad un nobile e vero principe e lo
facciano nella pace e nella guerra gloriosissimo; e non lo avvertire a tante
minuzie e lo aver rispetto di combattere solamente per dominare e vincer quei
che meritano esser dominati, o per far utilità ai sudditi, o per levare il
governo a quelli che governan male; ché se i Romani, Alessandro, Annibale e gli
altri avessero avuto questi risguardi, non sarebbon stati nel colmo di quella
gloria che furono."</p>
</div2>
<div2 type="capitolo">
<head>XXXVII</head>
<p>Rispose allor il signor Ottaviano ridendo: "Quelli che non ebbero
questi risguardi, arebbono fatto meglio avendogli, benché, se considerate,
trovarete che molti gli ebbero, e massimamente que' primi antichi, come
Teseo ed Ercule: né crediate che altri fossero Procuste e Scirone, Cacco,
Diomede, Anteo, Gerione, che tiranni crudeli ed impii, contra i quali aveano
perpetua e mortal guerra questi magnanimi eroi; e però per aver liberato il
mondo da così intollerabili mostri (ché altramente non si debbon nominare i
tiranni), ad Ercule furon fatti i tempii e i sacrifici e dati gli onori divini;
perché il beneficio di estirpare i tiranni è tanto giovevole al mondo, che chi
la fa merita molto maggior premio, che tutto quello che si conviene ad un
mortale. E di coloro che voi avete nominati, non vi par che Alessandro giovasse
con le sue vittorie ai vinti, avendo instituite di tanti boni costumi quelle
barbare genti che superò, che di fiere gli fece omini? edificò tante belle
città in paesi mal abitati, introducendovi il viver morale; e quasi
congiungendo l'Asia e l'Europa col vinculo dell'amicizia e delle
sante leggi, di modo che più felici furno i vinti da lui, che gli altri; perché
ad alcuni mostrò i matrimoni, ad altri l'agricoltura, ad altri la
religione, ad altri il non uccidere, ma il nutrir i padri già vecchi, ad altri
lo astenersi dal congiungersi con le madri e mille altre cose che si porian dir
in testimonio del giovamento che fecero al mondo le sue vittorie.</p>
</div2>
<div2 type="capitolo">
<head>XXXVIII</head>
<p>Ma lassando gli antichi, qual più nobile e gloriosa impresa e più giovevole
potrebbe essere, che se i Cristiani voltasser le forze loro a subiugare gli
infideli? non vi parrebbe che questa guerra, succedendo prosperamente ed
essendo causa di ridurre dalla falsa setta di Maumet al lume della verità
cristiana tante migliaia di omini, fosse per giovare così ai vinti come ai
vincitori? E veramente, come già Temistocle, essendo discacciato dalla patria
sua e raccolto dal re di Persia e da lui accarezzato ed onorato con infiniti e
ricchissimi doni, ai suoi disse: "Amici, ruinati eravamo noi, se non
ruinavamo"; così bene poriano allor con ragion dire il medesimo ancora i
Turchi e i Mori, perché nella perdita loro saria la lor salute. Questa felicità
adunque spera che ancor vedremo, se da Dio ne fia conceduto il viver tanto, che
alla corona di Francia pervenga Monsignore d'Angolem, il quale tanta
speranza mostra di sé, quanta mo quarta sera disse il signor Magnifico; ed a
quella d'Inghilterra il signor don Enrico, principe di Vuaglia, che or
cresce sotto il magno padre in ogni sorte di virtù, come tenero rampollo sotto
l'ombra d'arbore eccellente e carico di frutti, per rinovarlo molto
più bello e più fecundo quando fia tempo; ché, come di là scrive il nostro
Castiglione e più largamente promette di dire al suo ritorno, pare che la
natura in questo signore abbia voluto far prova di se stessa, collocando in un
corpo solo tante eccellenzie, quante basteriano per adornarne infiniti."
Disse allora messer Bernardo Bibiena: "Grandissima speranza ancor di sé
promette don Carlo, principe di Spagna, il quale, non essendo ancor giunta al
decimo anno della sua età, dimostra già tanto ingegno e così certi indici di
bontà, di prudenzia, di modestia, di magnanimità e d'ogni virtù, che se
l'imperio di Cristianità sarà, come s'estima, nelle sue mani, creder
si po che debba oscurare il nome di molti imperatori antichi ed agguagliarsi di
fama ai più famosi che mai siano stati al mondo."</p>
</div2>
<div2 type="capitolo">
<head>XXXIX</head>
<p>Suggiunse il signor Ottaviano: "Credo adunque che tali e così divini
prìncipi siano da Dio mandati in terra e da lui fatti simili della età
giovenile, della potenzia dell'arme, del stato, della bellezza e
disposizion del corpo, affin che siano ancor a questo bon voler concordi; e se
invidia o emulazione alcuna esser deve mai tra essi, sia solamente in voler
ciascuno esser il primo e più fervente ed animato a così gloriosa impresa. Ma
lassiamo questo ragionamento e torniamo al nostro. Dico adunque, messer Cesare,
che le cose che voi volete che faccia il principe son grandissime e degne di
molta laude; ma dovete intendere, che se esso non sa quello ch'io ho detto
che ha da sapere, e non ha formato l'animo di quel modo ed indrizzato al
camino della virtù, difficilmente saprà esser magnanimo, liberale, giusto,
animoso, prudente, o avere alcuna altra qualità di quelle che se gli aspettano;
né per altro vorrei che fosse tale, che per saper esercitar queste condizioni;
ché sì come quegli che edificano non son tutti boni architetti, così quegli che
donano non son tutti liberali; perché la virtù non nòce mai ad alcuno e molti
sono che robbano per donare e così son liberali della robba d'altri;
alcuni dànno a cui non debbono e lassano in calamità e miseria quegli a'
quali sono obligati; altri dànno con una certa mala grazia e quasi dispetto,
tal che si conosce che lo fan per forza; altri non solamente non son secreti,
ma chiamano i testimonii e quasi fanno bandire le sue liberalità; altri
pazzamente vuotano in un tratto quel fonte della liberalità, tanto che poi non
si po usar più.</p>
</div2>
<div2 type="capitolo">
<head>XL</head>
<p>Però in questo, come nell'altre cose, bisogna sapere e governarsi con
quella prudenzia, che è necessaria compagna a tutte le virtù; le quali, per
esser mediocrità, sono vicine alli dui estremi, che sono vicii; onde chi non sa
facilmente incorre in essi; perché così come è difficile nel circulo trovare il
punto del centro che è il mezzo, così è difficile trovare il punto della virtù
posta nel mezzo delli dui estremi, viciosi l'uno per lo troppo,
l'altro per lo poco, ed a questi siamo or all'uno or all'altro
inclinati; e ciò si conosce per lo piacere e per lo dispiacere che in noi si
sente; ché per l'uno facciamo quello che non devemo, per l'altro
lasciamo di far quello che deveremmo; benché il piacere è molto più pericoloso,
perché facilmente il giudicio nostro da quello si lascia corrompere. Ma perché
il conoscere quanto sia l'uom lontano dal centro della virtù è cosa
difficile, devemo ritirarci a poco a poco da noi stessi alla contraria parte di
quella estrema al quale ne conoscemo esser inclinati, come fan quelli che
indrizzano i legni distorti; ché in tal modo s'accostaremo alla virtù, la
quale, come ha detto, consiste in quel punto della mediocrità; onde interviene
che noi per molti modi erriamo e per un solo facciamo l'officio e debito
nostro; così come gli arcieri, che per una via sola dànno nella brocca e per
molte fallano il segno. Però spesso un principe, per voler esser umano ed
affabile, fa infinite cose fuor del decoro e si avvilisce tanto che è
disprezzato; alcun altro, per servar quella maestà grave con autorità
conveniente, diviene austero ed intollerabile; alcun, per esser tenuto
eloquente, entra in mille strane maniere e lunghi circuiti di parole affettate,
ascoltando se stesso, tanto che gli altri per fastidio ascoltar non lo
possono.</p>
</div2>
<div2 type="capitolo">
<head>XLI</head>
<p>Sì che non chiamate, messer Cesare, per minuzia cosa alcuna che possa
migliorare un principe in qualsivoglia parte, per minima che ella sia; né
pensate già ch'io estimi che voi biasmiate i mei documenti, dicendo che
con quelli più tosto si formaria un bon governatore che un bon principe; ché
non si po forse dare maggior laude né più conveniente ad un principe, che
chiamarlo bon governatore. Però, se a me toccasse instituirlo, vorrei che egli
avesse cura non solamente di governar le cose già dette, ma le molto minori, ed
intendesse tutte le particularità appartenenti ai suoi populi quanto fosse
possibile, né mai credesse tanto, né tanto si confidasse d'alcun suo
ministro, che a quel solo rimettesse totalmente la briglia e lo arbitrio di
tutto 'l governo; perché non è alcuno che sia attissimo a tutte le cose, e
molto maggior danno procede dalla credulità de' signori che dalla
incredulità, la qual non solamente talor non nòce, ma spesso summamente giova;
pur in questa è necessario il bon giudicio del principe, per conoscer chi
merita esser creduto e chi no. Vorrei che avesse cura d'intendere le
azioni ed esser censore de' suoi ministri; di levare ed abbreviar le liti
tra i sudditi; di far far pace tra essi, e legargli insieme di parentati; di
far che la città fosse tutta unita e concorde in amicizia, come una casa
privata; populosa, non povera, quieta, piena di boni artifici; di favorir i
mercatanti ed aiutarli ancora con denari; d'esser liberale ed onorevole
nelle ospitalità verso i forestieri e verso i religiosi; di temperar tutte le
superfluità; perché spesso per gli errori che si fanno in queste cose, benché
paiano piccoli, le città vanno in ruina; però è ragionevole che 'l
principe ponga mèta ai troppo suntuosi edifici dei privati, ai convivii, alle
doti eccessive delle donne, al lusso, alle pompe nelle gioie e vestimenti, che
non è altro che uno augumento della lor pazzia; ché, oltre che spesso, per
quella ambizione ed invidia che si portano l'una all'altra, dissipano
le facultà e la sustanzia dei mariti, talor per una gioietta a qualche altra
frascheria tale vendono la pudicizia loro a chi la vol comperare."</p>
</div2>
<div2 type="capitolo">
<head>XLII</head>
<p>Allora messer Bernardo Bibiena ridendo, "Signor Ottaviano,"
disse, "voi entrate nella parte del signor Gaspare e del Frigio."
Rispose il signor Ottaviano pur ridendo: "La lite è finita, ed io non
voglio già rinovarla; però non dirò più delle donne, ma ritornerò al mio
principe." Rispose il Frigio: "Ben potete oramai lassarlo e
contentarvi che egli sia tale come l'avete formato; ché senza dubbio più
facil cosa sarebbe trovare una donna con le condizioni dette dal signor
Magnifico, che un principe con le condizioni dette da voi; però dubito che sia
come la republica di Platone e che non siamo per vederne mai un tale, se non
forse in cielo." Rispose il signor Ottaviano: "Le cose possibili,
benché siano difficili, pur si po sperar che abbiano da essere; perciò forse
vedremolo ancor a' nostri tempi in terra; ché, benché i cieli siano tanto
avari in produr prìncipi eccellenti, che a pena in molti seculi se ne vede uno,
potrebbe questa bona fortuna toccare a noi." Disse allor il conte
Ludovico: "Io ne sto con assai bona speranza; perché, oltra quelli tre
grandi che avemo nominati, de' quali sperar si po ciò che s'è detta
convenirsi al supremo grado di perfetto principe, ancora in Italia se ritrovano
oggidì alcuni figlioli de signori, li quali, benché non siano per aver tanta
potenzia, forse suppliranno con la virtù; e quello che tra tutti si mostra di
meglior indole e di sé promette maggior speranza che alcun degli altri, parmi
che sia il signor Federico Gonzaga, primogenito del marchese di Mantua, nepote
della signora Duchessa nostra qui; ché, oltra la gentilezza de' costumi e
la discrezione che in così tenera età dimostra, coloro che lo governano di lui
dicono cose di maraviglia circa l'essere ingenioso, cupido d'onore,
magnanimo, cortese, liberale, amico della giusticia; di modo che di così bon
principio non si po se non aspettar ottima fine." Allor il Frigio,
"Or non più," disse, "pregaremo Dio di vedere adempita questa
vostra speranza."</p>
</div2>
<div2 type="capitolo">
<head>XLIII</head>
<p>Quivi il signor Ottaviano, rivolto alla signora Duchessa con maniera
d'aver dato fine al suo ragionamento, "Eccovi, Signora,"
disse, "quello che a dir m'accorre del fin del cortegiano; nella
qual cosa s'io non arò satisfatto in tutto, basterammi almen aver
dimostrato che qualche perfezion ancora dar si gli potea oltra le cose dette da
questi signori; li quali io estimo che abbiano pretermesso e questo e tutto
quello ch'io potrei dire, non perché non lo sapessero meglio di me, ma per
fuggir fatica; però lasserò che essi vadano continuando, se a dir gli avanza
cosa alcuna." Allora disse la signora Duchessa: "Oltra che
l'ora è tanta tarda, che tosto sarà tempo di dar fine per questa sera, a
me non par che noi debbiam mescolare altro ragionamento con questo; nel quale
voi avete raccolto tante varie e belle cose, che circa il fine della
cortegiania si po dir che non solamente siate quel perfetto cortegiano che noi
cerchiamo, e bastante per instituir bene il vostro principe, ma, se la fortuna
vi sarà propizia, che debbiate ancor essere ottimo principe, il che saria con
molta utilità della patria vostra." Rise il signor Ottaviano e disse:
"Forse, Signora, s'io fussi in tal grado, a me ancor interverria
quello che sòle intervenire a molti altri, li quali san meglio dire che
fare."</p>
</div2>
<div2 type="capitolo">
<head>XLIV</head>
<p>Quivi essendosi replicato un poco di ragionamento tra tutta la compagnia
confusamente, con alcune contradizioni, pur a laude di quello che s'era
parlato, e dettosi che ancor non era l'ora d'andar a dormire, disse
ridendo il Magnifico Iuliano: "Signora, io son tanto nemico degli
inganni, che m'è forza contradir al signor Ottaviano, il qual per esser,
come io dubito, congiurato secretamente col signor Gaspar contro le donne, è
incorso in dui errori, secondo me, grandissimi: dei quali l'uno è, che per
preporre questo cortegiano alla donna di palazzo e farla eccedere quei termini
a che essa po giungere, l'ha preposta ancor al principe, il che è
inconvenientissimo; l'altro, che gli ha dato un tal fine, che sempre è
difficile e talor impossibile che lo conseguisca, e quando pur lo consegue, non
si deve nominar per cortegiano." "Io non intendo," disse la
signora Emilia, "come sia così difficile o impossibile che 'l
cortegiano conseguisca questo suo fine, né meno come il signor Ottaviano lo
abbia preposto al principe." "Non gli consentite queste
cose," rispose il signor Ottaviano, "perch'io non ho preposto
il cortegiano al principe; e circa il fine della cortegiania non mi presumo
esser incorso in errore alcuno." Rispose allor il Magnifico Iuliano:
"Dir non potete, signor Ottaviano che sempre la causa per la quale lo
effetto è tale come egli è, non sia più tale che non è quello effetto; però
bisogna che 'l cortegiano, per la instituzion del quale il principe ha da
esser di tanta eccellenzia, sia più eccellente che quel principe; ed in questo
modo sarà ancora di più dignità che 'l principe istesso, il che è
inconvenientissimo. Circa il fine poi della cortegiania, quello che voi avete
detto po seguitare quando l'età del principe è poco differente da quella
del cortegiano, ma non però senza difficultà, perché dove è poca differenzia
d'età, ragionevol è che ancor poca ve ne sia di sapere; ma se 'l
principe è vecchio e 'l cortegian giovane, conveniente è che 'l
principe vecchio sappia più che 'l cortegian giovane, e se questa non
intervien sempre, intervien qualche volta; ed allor il fine che voi avete
attribuito al cortegiano è impossibile. Se ancora il principe è giovane e
'l cortegian vecchio, difficilmente il cortegian po guadagnarsi la mente
del principe con quelle condizioni che voi gli avete attribuite; ché, per dir
il vero, l'armeggiare e gli altri esercizi della persona
s'appartengono a' giovani e non riescono ne' vecchi, e la musica
e le danze e feste e giochi e gli amori in quella età son cose ridicule; e
parmi che ad uno institutor della vita e costumi del principe, il qual deve
esser persona tanto grave e d'autorità, maturo negli anni e nella
esperienzia e, se possibil fosse, bon filosofo, bon capitano, e quasi saper
ogni cosa, siano disconvenientissime. Però chi instituisce il principe estimo
io che non s'abbia da chiamar cortegiano, ma meriti molto maggiore e più
onorato nome. Sì che, signor Ottaviano, perdonatemi s'io ho scoperto
questa vostra fallacia, ché mi par esser tenuto a far così per l'onor
della mia donna; la qual voi pur vorreste che fosse di minor dignità che questo
vostro cortegiano, ed io nol voglio comportare."</p>
</div2>
<div2 type="capitolo">
<head>XLV</head>
<p>Rise il signor Ottaviano e disse: "Signor Magnifico, più laude della
donna di palazzo sarebbe lo esaltarla tanto ch'ella fosse pari al
cortegiano, che abbassar il cortegian tanto che 'l sia pari alla donna di
palazzo; ché già non saria proibito alla donna ancora instituir la sua signora
e tender con essa a quel fine della cortegiania, ch'io ho detto convenirsi
al cortegian col suo principe; ma voi cercate più di biasmare il cortegiano,
che di laudar la donna di palazzo; però a me ancor sarà licita tener la ragione
del cortegiano. Per rispondere adunque alle vostre obiezioni, dico ch'io
non ho detto che la instituzione del cortegiano debba esser la sola causa per
la quale il principe sia tale; perché se esso non fosse inclinato da natura ed
atto a poter essere, ogni cura e ricordo del cortegiano sarebbe indarno; come
ancor indarno s'affaticaria ogni bono agricultore che si mettesse a
cultivare e seminare d'ottimi grani l'arena sterile del mare, perché
quella tal sterilità in quel loco è naturale; ma quando al bon seme in terren
fertile, con la temperie dell'aria e piogge convenienti alle stagioni,
s'aggiunge ancora la diligenzia della cultura umana, si vedon sempre
largamente nascere abundantissimi frutti; né però è che lo agricultor solo sia
la causa di quelli, benché senza esso poco o niente giovassero tutte le altre
cose. Sono adunque molti prìncipi che sarian boni, se gli animi loro fossero
ben cultivati; e di questi parlo io, non di quelli che sono come il paese
sterile e tanto da natura alieni dai boni costumi, che non basta disciplina
alcuna per indur l'anima loro al diritto camino.</p>
</div2>
<div2 type="capitolo">
<head>XLVI</head>
<p>E perché, come già avemo detto, tali si fanno gli abiti in noi quali sono le
nostre operazioni, e nell'operar consiste la virtù, non è impossibil né
maraviglia che 'l cortegiano indrizzi il principe a molte virtù, come la
giustizia, la liberalità, la magnanimità, le operazion delle quali esso per la
grandezza sua facilmente po mettere in uso e farne abito; il che non po il
cortegiano, per non aver modo d'operarle; e così il principe, indutto alla
virtù dal cortegiano, po divenir più virtuoso che 'l cortegiano. Oltra che
dovete saper che la cote che non taglia punto, pur fa acuto il ferro; però
parmi che ancora che 'l cortegiano instituisca il principe, non per questo
s'abbia a dir che egli sia di più dignità che 'l principe. Che
'l fin di questa cortegiania sia difficile e talor impossibile, e che
quando pur il cortegian lo consegue non si debba nominar per cortegiano, ma
meriti maggior nome, dico ch'io non nego questa difficultà, perché non
meno è difficile trovar un così eccellente cortegiano, che conseguir un tal
fine; parmi ben che la impossibilità non sia né anco in quel caso che voi avete
allegato, perché se 'l cortegian è tanto giovane, che non sappia quello
che s'è detto che egli ha da sapere, non accade parlarne, perché non è
quel cortegiano che noi presuponemo, né possibil è che chi ha da saper tante
cose sia molto giovane. E se pur occorrerà che 'l principe sia così savio
e bono da se stesso, che non abbia bisogno di ricordi né consigli d'altri
(benché questo è tanto difficile quanto ognun sa), al cortegian basterà esser
tale che, se 'l principe n'avesse bisogno, potesse farlo virtuoso; e
con lo effetto poi potrà satisfare a quell'altra parte, di non lassarlo
ingannare e di far che sempre sappia la verità d'ogni cosa, e
d'opporsi agli adulatori, ai malèdici ed a tutti coloro che machinassero
di corromper l'animo di quello con disonesti piaceri; ed in tal modo
conseguirà pur il suo fine in gran parte, ancora che non lo metta totalmente in
opera; il che non sarà ragion d'imputargli per diffetto, restando di farlo
per così bona causa; ché se uno eccellente medico si ritrovasse in loco dove
tutti gli omini fossero sani, non per questo si devria dir che quel medico, se
ben non sanasse gli infermi, mancasse del suo fine; però, sì come del medico
deve essere intenzione la sanità degli omini, così del cortegiano la virtù del
suo principe; ed all'uno e l'altro basta aver questo fine intrinseco
in potenzia, quando il non produrlo estrinsicamente in atto procede dal
subietto, al quale è indrizzato questo fine. Ma se 'l cortegian fosse
tanto vecchio, che non se gli convenissi esercitar la musica, le feste, i
giochi, l'arme e l'altre prodezze della persona, non si po però ancor
dire che impossibile gli sia per quella via entrare in grazia al suo principe;
perché se la età leva l'operar quelle cose, non leva l'intenderle, ed
avendole operate in gioventù, lo fa averne tanto più perfetto giudicio e più
perfettamente saperle insegnar al suo principe, quanto più notizia d'ogni
cosa portan seco gli anni e la esperienzia; ed in questo modo il cortegian
vecchio, ancora che non eserciti le condicioni attribuitegli, conseguirà pur il
suo fine d'instituir bene il principe.</p>
</div2>
<div2 type="capitolo">
<head>XLVII</head>
<p>E se non vorrete chiamarlo cortegiano, non mi dà noia; perché la natura non
ha posto tal termine alle dignità umane, che non si possa ascendere
dall'una all'altra; però spesso i soldati simplici divengon capitani,
gli omini privati re, e i sacerdoti papi e i discipoli maestri, e così insieme
con la dignità acquistano ancor il nome; onde forse si poria dir che 'l
divenir institutor del principe fosse il fin del cortegiano. Benché non so chi
abbia da rifiutar questo nome di perfetto cortegiano, il quale, secondo me, è
degno di grandissima laude; e parmi che Omero, secondo che formò dui omini
eccellentissimi per esempio della vita umana, l'uno nelle azioni, che fu
Achille, l'altro nelle passioni e tolleranzie, che fu Ulisse, così volesse
ancora formar un perfetto cortegiano, che fu quel Fenice, il qual, dopo
l'aver narrato i suoi amori e molte altre cose giovenili, dice esser stato
mandato ad Achille da Pelleo suo padre per stargli in compagnia e insegnargli a
dire e fare: il che non è altro che 'l fin che noi avemo disegnato al
nostro cortegiano. Né penso che Aristotile e Platone si fossero sdegnati del
nome di perfetto cortegiano, perché si vede chiaramente che fecero l'opere
della cortegiania ed attesero a questo fine, l'un con Alessandro Magno,
l'altro con i re di Sicilia. E perché officio è di bon cortegiano conoscer
la natura del principe e l'inclinazion sue e così, secondo i bisogni e le
opportunità, con destrezza entrar loro in grazia, come avemo detto, per quelle
vie che prestano l'adito securo, e poi indurlo alla virtù, Aristotile così
ben conobbe la natura d'Alessandro e con destrezza così ben la secondò,
che da lui fu amato ed onorato più che padre, onde, tra molti altri segni che
Alessandro in testimonio della sua benivolenzia gli fece, volse che Stagira sua
patria, già disfatta, fosse reedificata; ed Aristotile, oltre allo indrizzar
lui a quel fin gloriosissimo, che fu il voler fare che 'l mondo fosse come
una sol patria universale, e tutti gli omini come un sol populo, che vivesse in
amicizia e concordia tra sé sotto un sol governo ed una sola legge, che
risplendesse communemente a tutti come la luce del sole, lo formò nelle
scienzie naturali e nelle virtù dell'animo talmente, che lo fece
sapientissimo, fortissimo, continentissimo e vero filosofo morale, non
solamente nelle parole ma negli effetti; ché non si po imaginare più nobil
filosofia, che indur al viver civile i populi tanto efferati come quelli che
abitano Battra e Caucaso, la India, la Scizia ed insegnar loro i matrimoni,
l'agricultura, l'onorar i padri, astenersi dalle rapine e dagli
omicidii e dagli altri mal costumi, lo edificare tante città nobilissime in
paesi lontani di modo che infiniti omini per quelle leggi furono ridutti dalla
vita ferina alla umana; e di queste cose in Alessandro fu autore Aristotile,
usando i modi di bon cortegiano; il che non seppe far Calistene, ancorché
Aristotile glielo mostrasse; ché, per voler esser puro filosofo e così austero
ministro della nuda verità, senza mescolarvi la cortegiania, perdé la vita e
non giovò, anzi diede infamia ad Alessandro. Per lo medesimo modo della
cortegiania Platone formò Dione Siracusano; ed avendo poi trovato quel Dionisio
tiranno come un libro tutto pieno di mende e d'errori e più presto
bisognoso d'una universal litura che di mutazione o correzione alcuna, per
non esser possibile levargli quella tintura della tirannide, della qual tanto
tempo già era macchiato, non volse operarvi i modi della cortegiania,
parendogli che dovessero esser tutti indarno. Il che ancora deve fare il nostro
cortegiano, se per sorte si ritrova a servizio di principe di così mala natura,
che sia inveterato nei vicii, come li ftisici nella infirmità; perché in tal
caso deve levarsi da quella servitù, per non portar biasimo delle male opere
del suo signore, e per non sentir quella noia che senton tutti i boni che
servono ai mali."</p>
</div2>
<div2 type="capitolo">
<head>XLVIII</head>
<p>Quivi essendosi fermato il signor Ottaviano di parlare, disse il signor
Gaspar: "Io non aspettava già che 'l nostro cortegiano avesse tanto
d'onore; ma poiché Aristotile e Platone son suoi compagni, penso che niun
più debba sdegnarsi di questo nome. Non so già però s'io mi creda che
Aristotile e Platone mai danzassero o fossero musici in sua vita, o facessero
altre opere di cavalleria." Rispose il signor Ottaviano: "Non è
quasi licito imaginar che questi dui spiriti divini non sapessero ogni cosa, e
però creder si po che operassero ciò che s'appartiene alla cortegiania,
perché dove lor occorre ne scrivono di tal modo, che gli artifici medesimi
delle cose da loro scritte conoscono che le intendevano insino alle medulle ed
alle più intime radici. Onde non è da dir che al cortegiano o institutor del
principe, come lo vogliate chiamare, il qual tenda a quel bon fine che avemo
detto, non si convengan tutte le condicioni attribuitegli da questi signori,
ancora che fosse severissimo filosofo e di costumi santissimo, perché non
repugnano alla bontà, alla discrezione, al sapere, al valore, in ogni età ed in
ogni tempo e loco."</p>
</div2>
<div2 type="capitolo">
<head>XLIX</head>
<p>Allora il signor Gaspar, "Ricordomi," disse, "che questi
signori iersera, ragionando delle condicioni del cortegiano, volsero
ch'egli fusse inamorato; e perché, reassumendo quello che s'è detto
insin qui, si poria cavar una conclusione che 'l cortegiano, il quale col
valore ed autorità sua ha da indur il principe alla virtù, quasi
necessariamente bisogna che sia vecchio, perché rarissime volte il saper viene
innanzi agli anni, e massimamente in quelle cose che si imparano con la
esperienzia, non so come, essendo di età provetto, se gli convenga
l'essere inamorato; atteso che, come questa sera s'è detto,
l'amor ne' vecchi non riesce e quelle cose che ne' giovani sono
delicie e cortesie, attillature tanto grate alle donne, in essi sono pazzie ed
inezie ridicule ed a chi le usa parturiscono odio dalle donne e beffe dagli
altri. Però se questo vostro Aristotile, cortegian vecchio, fosse inamorato e
facesse quelle cose che fanno i giovani inamorati, come alcuni che n'avemo
veduti a' dì nostri, dubito che si scorderia d'insegnar al suo
principe, e forse i fanciulli gli farebbon drieto la baia e le donne ne
trarebbon poco altro piacere che di burlarlo." Allora il signor
Ottaviano, "Poiché tutte l'altre condicioni," disse,
"attribuite al cortegiano se gli confanno ancora che egli sia vecchio,
non mi par già che debbiamo privarlo di questa felicità d'amare."
"Anzi," disse il signor Gaspar, "levargli questo amare è una
perfezion di più ed un farlo vivere felicemente fuor di miseria e
calamità."</p>
</div2>
<div2 type="capitolo">
<head>L</head>
<p>Disse messer Pietro Bembo: "Non vi ricorda, signor Gaspar, che 'l
signor Ottaviano, ancora che egli sia male esperto in amore, pur l'altra
sera mostrò nel suo gioco di saper che alcuni inamorati sono, li quali chiamano
per dolci li sdegni e l'ire e le guerre e i tormenti che hanno dalle lor
donne; onde domandò che insegnato gli fosse la causa di questa dolcezza? Però
se il nostro cortegiano, ancora che vecchio, s'accendesse di quegli amori
che son dolci senza amaritudine, non ne sentirebbe calamità o miseria alcuna;
ed essendo savio, come noi presuponiamo, non s'ingannaria pensando che a
lui si convenisse tutto quello che si convien ai giovani; ma, amando, ameria
forse d'un modo, che non solamente non gli portaria biasimo alcuno, ma
molta laude e somma felicità non compagnata da fastidio alcuno, il che rare
volte e quasi non mai interviene ai giovani; e così non lasseria
d'insegnare al suo principe, né farebbe cosa che meritasse la baia
da' fanciulli." Allor la signora Duchessa, "Piacemi,"
disse, "messer Pietro, che voi questa sera abbiate avuto poca fatica nei
nostri ragionamenti, perché ora con più securtà v'imporremo il carico di
parlare ed insegnar al cortegiano questo così felice amore, che non ha seco né
biasimo né dispiacere alcuno; ché forse sarà una delle più importanti ed utili
condicioni che per ancora gli siano attribuite. Però dite, per vostra fé, tutto
quello che ne sapete. Rise messer Pietro e disse: "Io non vorrei,
Signora, che 'l mio dir che ai vecchi sia licito lo amare, fosse cagion di
farmi tener per vecchio da queste donne; però date pur questa impresa ad un
altro." Rispose la signora Duchessa: "Non dovete fuggir
d'esser riputato vecchio di sapere, se ben foste giovane d'anni; però
dite e non v'escusate più." Disse messer Pietro: "Veramente,
Signora, avendo io da parlar di questa materia, bisognariami andar a domandar
consiglio allo Eremita del mio Lavinello." Allor la signora Emilia, quasi
turbata, "Messer Pietro," disse, "non è alcuno nella
compagnia che sia più disobidiente di voi; però sarà ben che la signora
Duchessa vi dia qualche castigo." Disse messer Pietro pur ridendo:
"Non vi adirate meco, Signora, per amor di Dio; ché io dirò ciò che
vorrete." "Or dite adunque," rispose la signora Emilia.</p>
</div2>
<div2 type="capitolo">
<head>LI</head>
<p>Allora messer Pietro, avendo prima alquanto tacciuto, poi rasettatosi un
poco, come per parlar di cosa importante, così disse: "Signori, per
dimostrar che i vecchi possano non solamente amar senza biasimo, ma talor più
felicemente che i giovani, sarammi necessario far un poco di discorso, per
dichiarir che cosa è amore ed in che consiste la felicità che possono avere
gl'inamorati; però pregovi ad ascoltarmi con attenzione, perché spero
farvi vedere che qui non è omo a cui si disconvenga l'esser inamorato,
ancor che egli avesse quindici o venti anni più che 'l signor
Morello." E quivi essendosi alquanto riso, suggiunse messer Pietro:
"Dico adunque che, secondo che dagli antichi savi è diffinito, amor non è
altro che un certo desiderio di fruir la bellezza; e perché il desiderio non
appetisce se non le cose conosciute, bisogna sempre che la cognizion preceda il
desiderio; il quale per sua natura vuole il bene, ma da sé è cieco e non lo
conosce. Però ha così ordinato la natura che ad ogni virtù conoscente sia
congiunta una virtù appetitiva; e perché nell'anima nostra son tre modi di
conoscere, cioè per lo senso, per la ragione e per l'intelletto, dal senso
nasce l'appetito, il qual a noi è commune con gli animali bruti; dalla
ragione nasce la elezione, che è propria dell'omo; dall'intelletto,
per lo quale l'uom po communicar con gli angeli, nasce la voluntà. Così
adunque come il senso non conosce se non cose sensibili, l'appetito le
medesime solamente desidera; e così come l'intelletto non è vòlto ad altro
che alla contemplazion di cose intelligibili, quella voluntà solamente si
nutrisce di beni spirituali. L'omo, di natura razionale, posto come mezzo
fra questi dui estremi, po per sua elezione, inclinandosi al senso o vero
elevandosi allo intelletto, accostarsi ai desidèri or dell'una or
dell'altra parte. Di questi modi adunque si po desiderar la bellezza; il
nome universal della quale si conviene a tutte le cose o naturali o artificiali
che son composte con bona proporzione e debito temperamento, quanto comporta la
lor natura.</p>
</div2>
<div2 type="capitolo">
<head>LII</head>
<p>Ma parlando della bellezza che noi intendemo, che è quella solamente che
appar nei corpi e massimamente nei volti umani e move questo ardente desiderio
che noi chiamiamo amore, diremo che è un influsso della bontà divina, il quale,
benché si spanda sopra tutte le cose create come il lume del sole, pur quando
trova un volto ben misurato e composto con una certa gioconda concordia di
colori distinti ed aiutati dai lumi e dall'ombre e da una ordinata
distanzia e termini di linee, vi s'infonde e si dimostra bellissimo, e
quel subietto ove riluce adorna ed illumina d'una grazia e splendor
mirabile, a guisa di raggio di sole che percuota in un bel vaso d'oro
terso e variato di preciose gemme; onde piacevolmente tira a sé gli occhi umani
e per quelli penetrando s'imprime nell'anima, e con una nova suavità
tutta la commove e diletta, ed accendendola da lei desiderar si fa. Essendo
adunque l'anima presa dal desiderio di fruir questa bellezza come cosa
bona, se guidar si lassa dal giudicio del senso incorre in gravissimi errori e
giudica che 'l corpo, nel qual si vede la bellezza, sia la causa principal
di quella, onde per fruirla estima essere necessario l'unirsi intimamente
più che po con quel corpo; il che è falso; e però chi pensa, possedendo il
corpo, fruir la bellezza, s'inganna e vien mosso non da vera cognizione
per elezion di ragione, ma da falsa opinion per l'appetito del senso; onde
il piacer che ne segue esso ancora necessariamente è falso e mendoso. E però in
un de' dui mali incorrono tutti quegli amanti, che adempiono le lor non
oneste voglie con quelle donne che amano; ché o vero, sùbito che son giunti al
fin desiderato, non solamente senton sazietà e fastidio, ma piglian odio alla
cosa amata, quasi che l'appetito si ripenta dell'error suo e
riconosca l'inganno fattogli dal falso giudicio del senso, per lo quale ha
creduto che 'l mal sia bene; o vero restano nel medesimo desiderio ed
avidità, come quelli che non son giunti veramente al fine che cercavano; e
benché per la cieca opinione, nella quale inebriati si sono, paia loro che in
quel punto sentano piacere, come talor gl'infermi che sognano di ber a
qualche chiaro fonte, nientedimeno non si contentano, né s'acquetano. E
perché dal possedere il ben desiderato nasce sempre quiete e satisfazione
nell'animo del possessore, se quello fosse il vero e bon fine del loro
desiderio, possedendolo restariano quieti e satisfatti, il che non fanno; anzi,
ingannati da quella similitudine, sùbito ritornano al sfrenato desiderio e con
la medesima molestia che prima sentivano si ritrovano nella furiosa ed
ardentissima sete di quello, che in vano sperano di posseder perfettamente.
Questi tali inamorati adunque amano infelicissimamente, perché o vero non
conseguono mai li desidèri loro, il che è grande infelicità; o ver, se gli
consegueno, si trovano aver conseguito il suo male e finiscono le miserie con
altre maggior miserie; perché ancora nel principio e nel mezzo di questo amore
altro non si sente già mai che affanni, tormenti, dolori, stenti, fatiche; di
modo che l'esser pallido, afflitto, in continue lacrime e sospiri, il star
mesto, il tacer sempre o lamentarsi, il desiderar di morire, in somma
l'esser infelicissimo, son le condicioni che si dicono convenir agli
inamorati.</p>
</div2>
<div2 type="capitolo">
<head>LIII</head>
<p>La causa adunque di questa calamità negli animi umani è principalmente il
senso, il quale nella età giovenile è potentissimo, perché 'l vigor della
carne e del sangue in quella stagione gli dà tanto di forza, quanta ne scema
alla ragione e però facilmente induce l'anima a seguitar l'appetito;
perché ritrovandosi essa summersa nella pregion terrena e, per esser applicata
al ministerio di governar il corpo, priva della contemplazion spirituale, non
po da sé intender chiaramente la verità; onde, per aver cognizion delle cose,
bisogna che vada mendicandone il principio dai sensi, e però loro crede e loro
si inchina e da loro guidar si lassa, massimamente quando hanno tanto vigore
che quasi la sforzano; e perché essi son fallaci, la empiono d'errori e
false opinioni. Onde quasi sempre occorre che i giovani sono avvolti in questo
amor sensuale in tutto rubello dalla ragione, e però si fanno indegni di fruire
le grazie e i beni che dona amor ai suoi veri suggetti; ne in amor sentono
piaceri fuor che i medesimi che sentono gli animali irracionali, ma gli affanni
molto più gravi. Stando adunque questo presuposito, il quale è verissimo, dico
che 'l contrario interviene a quelli che sono nella età più matura; ché se
questi tali, quando già l'anima non è tanto oppressa dal peso corporeo e
quando il fervor naturale comincia ad intepidirsi, s'accendono della
bellezza e verso quella volgono il desiderio guidato da razional elezione, non
restano ingannati e posseggono perfettamente la bellezza; e però dal possederla
nasce lor sempre bene, perché la bellezza è bona e, conseguentemente, il vero
amor di quella è bonissimo e santissimo e sempre produce effetti boni
nell'anime di quelli, che col fren della ragion correggono la nequicia del
senso; il che molto più facilmente i vecchi far possono che i giovani.</p>
</div2>
<div2 type="capitolo">
<head>LIV</head>
<p>Non è adunque fuor di ragione il dire ancor, ch'e vecchi amar possano
senza biasimo e più felicemente che i giovani; pigliando però questo nome di
vecchio non per decrepito, né quando già gli organi del corpo son tanto debili,
che l'anima per quelli non po operar le sue virtù, ma quando il saper in
noi sta nel suo vero vigore. Non tacerò ancora questo; che è ch'io estimo
che, benché l'amor sensuale in ogni età sia malo, pur ne' giovani
meriti escusazione, e forse in qualche modo sia licito; ché se ben dà loro
affanni, pericoli, fatiche e quelle infelicità che s'è detto, non però
molti che per guadagnar la grazia delle donne amate fan cose virtuose, le quali
benché non siano indrizzate a bon fine, pur in sé son bone; e così di quel
molto amaro cavano un poco di dolce, e per le avversità che supportano in
ultimo riconoscon l'error suo. Come adunque estimo che quei giovani che
sforzan gli appetiti ed amano con la ragione sian divini, così escuso quelli
che vincer si lassano dall'amor sensuale, al qual tanto per la imbecillità
umana sono inclinati; purché in esso mostrino gentilezza, cortesia e valore e
le altre nobil condicioni che hanno dette questi signori; e quando non son più
nella età giovenile, in tutto l'abbandonino, allontanandosi da questo
sensual desiderio, come dal più basso grado della scala per la qual si po
ascendere al vero amore. Ma se ancor, poi che son vecchi, nel freddo core
conservano il foco degli appetiti e sottopongon la ragion gagliarda al senso
debile, non si po dir quanto siano da biasmare; ché, come insensati, meritano
con perpetua infamia esser connumerati tra gli animali irracionali, perché i
pensieri e i modi dell'amor sensuale son troppo disconvenienti alla età
matura."</p>
</div2>
<div2 type="capitolo">
<head>LV</head>
<p>Quivi fece il Bembo un poco di pausa, quasi come per riposarsi; e stando
ognun cheto, disse il signor Morello da Ortona: "E se si trovasse un
vecchio più disposto e gagliardo e di meglior aspetto che molti giovani, perché
non vorreste voi che a questo fosse licito amar di quello amore che amano e
giovani?" Rise la signora Duchessa e disse: "Se l'amor dei
giovani è così infelice, perché volete voi, signor Morello, che i vecchi essi
ancor amino con quella infelicità? ma se voi foste vecchio, come dicon costoro,
non procurareste così il mal dei vecchi." Rispose il signor Morello:
"Il mal dei vecchi parmi che procuri messer Pietro Bembo, il qual vole
che amino d'un certo modo, ch'io per me non l'intendo; e parmi
che 'l possedere questa bellezza, che esso tanto lauda, senza 'l
corpo, sia un sogno." "Credete voi, signor Morello," disse
allor il conte Ludovico, "che la bellezza sia sempre così bona come dice
messer Pietro Bembo?" "Io non già," rispose il signor
Morello; "anzi ricordomi aver vedute molte belle donne malissime, crudeli
e dispettose; e par che quasi sempre così intervenga, perché la bellezza le fa
superbe, e la superbia crudeli." Disse il conte Ludovico ridendo:
"A voi forse paiono crudeli perché non vi compiacciono di quello che
vorreste; ma fatevi insegnar da messer Pietro Bembo di che modo debban
desiderar la bellezza i vecchi e che cosa ricercar dalle donne e di che
contentarsi; e non uscendo voi di que' termini, vederete che non saranno
né superbe né crudeli e vi compiaceranno di ciò che vorrete." Parve allor
che 'l signor Morello si turbasse un poco, e disse: "Io non voglio
saper quello che non mi tocca; ma fatevi insegnar voi come debbano desiderar
questa bellezza i giovani peggio disposti e men gagliardi che i
vecchi."</p>
</div2>
<div2 type="capitolo">
<head>LVI</head>
<p>Quivi messer Federico, per acquetar il signor Morello e divertir il
ragionamento, non lassò rispondere il conte Ludovico, ma interrompendolo disse:
"Forse che 'l signor Morello non ha in tutto torto a dir che la
bellezza non sia sempre bona, perché spesso le bellezze di donne son causa che
al mondo intervengan infiniti mali, inimicizie, guerre, morti e distruzioni; di
che po far bon testimonio la ruina di Troia; e le belle donne per lo più sono o
ver superbe e crudeli, o vero, come s'è detto, impudiche; ma questo al
signor Morello non parrebbe diffetto. Sono ancor molti omini scelerati, che
hanno grazia di bello aspetto, e par che la natura gli abbia fatti tali acciò
che siano più atti ad ingannare, e che quella vista graziosa sia come
l'esca nascosa sotto l'amo." Allora messer Pietro Bembo,
"Non crediate," disse, "che la bellezza non sia sempre
bona." Quivi il conte Ludovico, per ritornar esso ancor al primo
proposito, interruppe e disse: "Poiché 'l signor Morello non si cura
di saper quello che tanto gl'importa, insegnatelo a me e mostratemi come
acquistino i vecchi questa felicità d'amore, ché non mi curerò io di farmi
tener vecchio, pur che mi giovi."</p>
</div2>
<div2 type="capitolo">
<head>LVII</head>
<p>Rise messer Pietro e disse: "Io voglio prima levar dell'animo di
questi signori l'error loro; poi a voi ancora satisfarò." Così
ricominciando, "Signori," disse, "io non vorrei che col dir
mal della bellezza, che è cosa sacra, fosse alcun di noi che come profano e
sacrilego incorresse nell'ira di Dio; però, acciò che 'l signor
Morello e messer Federico siano ammoniti e non perdano, come Stesicoro, la
vista, che è pena convenientissima a chi disprezza la bellezza, dico che da Dio
nasce la bellezza ed è come circulo, di cui la bontà è il centro; e però come
non po essere circulo senza centro, non po esser bellezza senza bontà; onde
rare volte mala anima abita bel corpo e perciò la bellezza estrinseca è vero
segno della bontà intrinseca e nei corpi è impressa quella grazia più e meno
quasi per un carattere dell'anima, per lo quale essa estrinsecamente è
conosciuta, come negli alberi, ne' quali la bellezza de' fiori fa
testimonio della bontà dei frutti; e questo medesimo interviene nei corpi, come
si vede che i fisionomi al volto conoscono spesso i costumi e talora i pensieri
degli omini; e, che è più, nelle bestie si comprende ancor allo aspetto la
qualità dell'animo, il quale nel corpo esprime se stesso più che po.
Pensate come chiaramente nella faccia del leone, del cavallo, dell'aquila
si conosce l'ira, la ferocità e la superbia; negli agnelli e nelle colombe
una pura e simplice innocenzia; la malicia astuta nelle volpi e nei lupi, e
così quasi di tutti gli altri animali.</p>
</div2>
<div2 type="capitolo">
<head>LVIII</head>
<p>I brutti adunque per lo più sono ancor mali e li belli boni; e dir si po che
la bellezza sia la faccia piacevole, allegra, grata e desiderabile del bene; e
la bruttezza la faccia oscura, molesta, dispiacevole e trista del male; e se
considerate tutte le cose, trovarete che sempre quelle che son bone ed utili
hanno ancor grazia di bellezza. Eccovi il stato di questa gran machina del
mondo, la qual, per salute e conservazion d'ogni cosa creata è stata da
Dio fabricata. Il ciel rotondo, ornato di tanti divini lumi, e nel centro la
terra circundata dagli elementi e dal suo peso istesso sostenuta; il, sole, che
girando illumina il tutto e nel verno s'accosta al più basso segno, poi a
poco a poco ascende all'altra parte; la luna, che da quello piglia la sua
luce, secondo che se le appropinqua o se le allontana; e l'altre cinque
stelle, che diversamente fan quel medesimo corso. Queste cose tra se han tanta
forza per la connession d'un ordine composto così necessariamente, che
mutandole per un punto, non poriano star insieme e ruinarebbe il mondo; hanno
ancora tanta bellezza e grazia, che non posson gl'ingegni umani imaginar
cosa più bella. Pensate or della figura dell'omo, che si po dir piccol
mondo; nel quale vedesi ogni parte del corpo esser composta necessariamente per
arte e non a caso, e poi tutta la forma insieme esser bellissima; tal che
difficilmente si poria giudicar qual più o utilità o grazia diano al volto
umano ed al resto del corpo tutte le membra, come gli occhi, il naso, la bocca,
l'orecchie, le braccia, il petto e così l'altre parti; il medesimo si
po dir di tutti gli animali. Eccovi le penne negli uccelli, le foglie e rami
negli alberi, che dati gli sono da natura per conservar l'esser loro e pur
hanno ancor grandissima vaghezza. Lassate la natura e venite all'arte.
Qual cosa tanto è necessaria nelle navi, quanto la prora, i lati, le antenne,
l'albero, le vele, il timone, i remi, l'ancore e le sarte? tutte
queste cose però hanno tanto di venustà, che par a chi le mira che così siano
trovate per piacere, come per utilità. Sostengon le colonne e gli architravi le
alte logge e palazzi, né però son meno piacevoli agli occhi di chi le mira, che
utili agli edifici. Quando prima cominciarono gli omini a edificare, posero nei
tempii e nelle case quel colmo di mezzo, non perché avessero gli edifici più di
grazia, ma acciò che dall'una parte e l'altra commodamente potessero
discorrer l'acque; nientedimeno all'utile sùbito fu congiunta la
venustà, talché se sotto a quel cielo ove non cade grandine o pioggia si
fabricasse un tempio, non parrebbe che senza il colmo aver potesse dignità o
bellezza alcuna.</p>
</div2>
<div2 type="capitolo">
<head>LIX</head>
<p>Dassi adunque molta laude, non che ad altro, al mondo dicendo che gli è
bello; laudasi dicendo: bel cielo, bella terra, bel mare, bei fiumi, bei paesi,
belle selve, alberi, giardini; belle città, bei tempii, case, eserciti. In
somma, ad ogni cosa dà supremo ornamento questa graziosa e sacra bellezza; e
dir si po che 'l bono e 'l bello a qualche modo siano una medesima
cosa, e massimamente nei corpi umani; della bellezza de' quali la più
propinqua causa estimo io che sia la bellezza dell'anima che, come
participe di quella vera bellezza divina, illustra e fa bello ciò che ella
tocca, e specialmente se quel corpo ov'ella abita non è di così vil
materia, che ella non possa imprimergli la sua qualità; però la bellezza è il
vero trofeo della vittoria dell'anima, quando essa con la virtù divina
signoreggia la natura materiale e col suo lume vince le tenebre del corpo. Non
è adunque da dir che la bellezza faccia le donne superbe o crudeli, benché così
paia al signor Morello; né ancor si debbeno imputare alle donne belle quelle
inimicizie, morti, distrucioni, di che son causa gli appetiti immoderati degli
omini. Non negherò già che al mondo non sia possibile trovar ancor delle belle
donne impudiche, ma non è già che la bellezza le incline alla impudicizia; anzi
le rimove e le induce alla via dei costumi virtuosi, per la connession che ha
la bellezza con la bontà; ma talor la mala educazione, i continui stimuli degli
amanti, i doni, la povertà, la speranza, gli inganni, il timore e mille altre
cause, vincono la constanzia ancora delle belle e bone donne; e per queste o
simili cause possono ancora divenir scelerati gli omini belli.</p>
</div2>
<div2 type="capitolo">
<head>LX</head>
<p>Allora messer Cesare: "Se è vero," disse, "quello che ieri
allegò el signor Gaspar, non è dubbio che le belle sono più caste che le
brutte." "E che cosa allegai?" disse el signor Gaspar.
Rispose messer Cesare: "Se ben mi ricordo, voi diceste che le donne che
son pregate, sempre negano di satisfare a chi le prega; e quelle che non son
pregate, pregano altrui. Certo è che le belle son sempre più pregate e
sollicitate d'amor, che le brutte; dunque le belle sempre negano, e
conseguentemente son più caste che le brutte, le quali non essendo pregate
pregano altrui." Rise il Bembo e disse: "A questo argumento
risponder non si po." Poi suggiunse: "Interviene ancor spesso che,
come gli altri nostri sensi, così la vista s'inganna e giudica per bello
un volto che in vero non è bello; e perché negli occhi ed in tutto
l'aspetto d'alcune donne si vede talor una certa lascivia dipinta con
blandicie disoneste, molti, ai quali tal maniera piace perché lor promette
facilità di conseguire ciò che desiderano, la chiamano bellezza; ma in vero è
una impudenzia fucata, indegna di così onorato e santo nome." Tacevasi
messer Pietro Bembo e quei signori pur lo stimulavano a dir più oltre di questo
amore e del modo di fruire veramente la bellezza; ed esso in ultimo, "A
me par," disse, "assai chiaramente aver dimostrato che più
felicemente possan amar i vecchi, che i giovani; il che fu mio presuposto; però
non mi si conviene entrar più avanti." Rispose il conte Ludovico:
"Meglio avete dimostrato la infelicità de' giovani che la felicità
de' vecchi, ai quali per ancor non avete insegnato che camin abbian da
seguitare in questo loro amore, ma solamente detto che si lassin guidare alla
ragione; e da molti è riputato impossibile che amor stia con la
ragione."</p>
</div2>
<div2 type="capitolo">
<head>LXI</head>
<p>Il Bembo pur cercava di por fine al ragionamento, ma la signora Duchessa lo
pregò che dicesse; ed esso così ricominciò: "Troppo infelice sarebbe la
natura umana, se l'anima nostra, nella qual facilmente po nascere questo
così ardente desiderio, fosse sforzata a nutrirlo sol di quello che le è
commune con le bestie, e non potesse volgerlo a quella altra nobil parte che a
lei è propria; però, poiché a voi pur così piace, non voglio fuggir di ragionar
di questo nobil suggetto. E perché mi conosco indegno di parlar dei santissimi
misterii d'Amore, prego lui che mova il pensiero e la lingua mia, tanto
ch'io possa mostrar a questo eccellente cortegiano amar fuor della
consuetudine del profano vulgo; e così com'io insin da puerizia tutta la
mia vita gli ho dedicata, siano or ancor le mie parole conformi a questa
intenzione ed a laude di lui. Dico adunque che, poiché la natura umana nella
età giovenile tanto è inclinata al senso, conceder si po al cortegiano, mentre
che è giovane, l'amar sensualmente; ma se poi ancor negli anni più maturi
per sorte s'accende di questo amoroso desiderio, deve esser ben cauto e
guardarsi di non ingannar se stesso, lassandosi indur in quelle calamità che
ne' giovani meritano più compassione che biasimo, e per contrario ne'
vecchi più biasmo che compassione.</p>
</div2>
<div2 type="capitolo">
<head>LXII</head>
<p>Però quando qualche grazioso aspetto di bella donna lor s'appresenta,
compagnato da leggiadri costumi e gentil maniere, tale che esso, come esperto
in amore, conosca il sangue suo aver conformità con quello, sùbito che
s'accorge che gli occhi suoi rapiscano quella imagine e la portano al
core, e che l'anima comincia con piacer a contemplarla e sentir in sé
quello influsso che la commove ed a poco a poco la riscalda, e che quei vivi
spiriti che scintillan for per gli occhi tuttavia aggiungon nova esca al foco,
deve in questo principio provedere di presto rimedio, e risvegliar la ragione e
di quella armar la ròcca del cor suo; e talmente chiuder i passi al senso ed
agli appetiti, che né per forza né per inganno entrar vi possano. Così, se la
fiamma s'estingue, estinguesi ancor il pericolo; ma s'ella persevera
o cresce, deve allor il cortegiano, sentendosi preso, deliberarsi totalmente di
fuggire ogni bruttezza dell'amor vulgare e così entrar nella divina strada
amorosa con la guida della ragione, e prima considerar che 'l corpo, ove
quella bellezza risplende, non è il fonte ond'ella nasce, anzi che la
bellezza, per esser cosa incorporea e, come avemo detto, un raggio divino,
perde molto della sua dignità trovandosi congiunta con quel subietto vile e
corruttibile; perché tanto più è perfetta quanto men di lui participa e da
quello in tutto separata è perfettissima; e che così come udir non si po col
palato, né odorar con l'orecchie, non si po ancor in modo alcuno fruir la
bellezza né satisfar al desiderio ch'ella eccita negli animi nostri col
tatto, ma con quel senso del quale essa bellezza è vero obietto, che è la virtù
visiva. Rimovasi adunque dal cieco giudicio del senso e godasi con gli occhi
quel splendore, quella grazia, quelle faville amorose, i risi, i modi e tutti
gli altri piacevoli ornamenti della bellezza; medesimamente con l'audito
la suavità della voce, il concento delle parole, l'armonia della musica
(se musica è la donna amata); e così pascerà di dolcissimo cibo l'anima
per la via di questi dui sensi, i quali tengon poco del corporeo e son ministri
della ragione, senza passar col desiderio verso il corpo ad appetito alcuno men
che onesto. Appresso osservi, compiaccia ed onori con ogni riverenzia la sua
donna e più che se stesso la tenga cara, e tutti i commodi e piaceri suoi
preponga ai proprii, ed in lei ami non meno la bellezza dell'animo che
quella del corpo; però tenga cura di non lassarla incorrere in error alcuno, ma
con le ammonizioni e boni ricordi cerchi sempre d'indurla alla modestia,
alla temperanzia, alla vera onestà e faccia che in lei non abbian mai loco se
non pensieri candidi ed alieni da ogni bruttezza di vicii; e così seminando
virtù nel giardin di quel bell'animo, raccorrà ancora frutti di bellissimi
costumi e gustaragli con mirabil diletto; e questo sarà il vero generare ed
esprimere la bellezza nella bellezza, il che da alcuni si dice esser il fin
d'amore. In tal modo sarà il nostro cortegiano gratissimo alla sua donna
ed essa sempre se gli mostrerà ossequente, dolce ed affabile, e così desiderosa
di compiacergli, come d'esser da lui amata; e le voglie dell'un e
dell'altro saranno onestissime e concordi ed essi conseguentemente saranno
felicissimi."</p>
</div2>
<div2 type="capitolo">
<head>LXIII</head>
<p>Quivi il signor Morello, "Il generar," disse, "la bellezza
nella bellezza con effetto, sarebbe il generar un bel figliolo in una bella
donna; ed a me pareria molto più chiaro segno ch'ella amasse l'amante
compiacendolo di questo, che di quella affabilità che voi dite." Rise il
Bembo e disse: "Non bisogna, signor Morello, uscir de' termini; né
piccoli segni d'amar fa la donna, quando all'amante dona la bellezza,
che è così preciosa cosa, e per le vie che son adito all'anima, cioè la
vista e lo audito, manda i sguardi degli occhi suoi, la imagine del volto, la
voce, le parole, che penetran dentro al core dell'amante e gli fan
testimonio dell'amor suo." Disse il signor Morello: "I sguardi
e le parole possono essere e spesso son testimonii falsi; però chi non ha
meglior pegno d'amore, al mio giudicio, è mal sicuro; e veramente io
aspettava pur che voi faceste questa vostra donna un poco più cortese e
liberale verso il cortegiano, che non ha fatto il signor Magnifico la sua; ma
parmi che tutti dui siate alla condizione di quei giudici, che danno la
sentenzia contra i suoi per parer savi."</p>
</div2>
<div2 type="capitolo">
<head>LXIV</head>
<p>Disse il Bembo: "Ben voglio io che assai più cortese sia questa donna
al mio cortegiano non giovane, che non è quella del signor Magnifico al
giovane; e ragionevolmente, perché il mio non desidera se non cose oneste, e
però po la donna concedergliele tutte senza biasimo; ma la donna del signor
Magnifico, che non è così sicura della modestia del giovane, deve concedergli
solamente le oneste e negargli le disoneste; però più felice è il mio, a cui si
concede ciò ch'ei dimanda, che l'altro, a cui parte si concede e
parte si nega. Ed acciò che ancor meglio conosciate che l'amor razionale è
più felice che 'l sensuale, dico che le medesime cose nel sensuale si
debbeno talor negare e nel razionale concedere, perché in questo son disoneste,
ed in quello oneste; però la donna, per compiacer il suo amante bono, oltre il
concedergli i risi piacevoli, i ragionamenti domestici e secreti, il
motteggiare, scherzare, toccar la mano, po venir ancor ragionevolmente senza
biasimo insin al bascio, il che nell'amor sensuale, secondo le regule del
signor Magnifico, non è licito; perché, per esser il bascio congiungimento e
del corpo e dell'anima, pericolo è che l'amante sensuale non inclini
più alla parte del corpo che a quella dell'anima, ma l'amante
razionale conosce che, ancora che la bocca sia parte del corpo, nientedimeno
per quella si dà esito alle parole che sono interpreti dell'anima, ed a
quello intrinseco anelito che si chiama pur esso ancor anima; e perciò si
diletta d'unir la sua bocca con quella della donna amata col bascio, non
per moversi a desiderio alcuno disonesto, ma perché sente che quello legame è
un aprir l'adito alle anime, che tratte dal desiderio l'una
dell'altra si transfundano alternamente ancor l'una nel corpo
dell'altra e talmente si mescolino insieme, che ognun di loro abbia due
anime, ed una sola di quelle due così composta regga quasi dui corpi; onde il
bascio si po più presto dir congiungimento d'anima che di corpo, perché in
quella ha tanta forza che la tira a sé e quasi la separa dal corpo; per questo
tutti gli inamorati casti desiderano il bascio, come congiungimento
d'anima; e però il divinamente inamorato Platone dice che basciando
vennegli l'anima ai labri per uscir del corpo. E perché il separarsi
l'anima dalle cose sensibili e totalmente unirsi alle intelligibili, si po
denotar per lo bascio, dice Salomone nel suo divino libro della Cantica:
"Bascimi col bascio della sua bocca", per dimostrar desiderio che
l'anima sua sia rapita dall'amor divino alla contemplazion della
bellezza celeste di tal modo, che unendosi intimamente a quella abbandoni il
corpo."</p>
</div2>
<div2 type="capitolo">
<head>LXV</head>
<p>Stavano tutti attentissimi al ragionamento del Bembo; ed esso, avendo fatto
un poco di pausa e vedendo che altri non parlava, disse: "Poiché
m'avete fatto cominciare a mostrar l'amore felice al nostro
cortegiano non giovane, voglio pur condurlo un poco più avanti; perché star in
questo termine è pericoloso assai, atteso che, come più volte s'è detto,
l'anima è inclinatissima ai sensi; e benché la ragion col discorso elegga
bene e conosca quella bellezza non nascer dal corpo e però ponga freno ai
desidèri non onesti, pur il contemplarla sempre in quel corpo spesso preverte
il vero giudicio; e quando altro male non ne avvenisse, il star assente dalla
cosa amata porta seco molta passione, perché lo influsso di quella bellezza,
quando è presente, dona mirabil diletto all'amante e riscaldandogli il
core risveglia e liquefà alcune virtù sopite e congelate nell'anima, le
quali nutrite dal calore amoroso si diffundeno e van pullulando intorno al
core, e mandano fuor per gli occhi quei spirti, che son vapori sottilissimi,
fatti della più pura e lucida parte del sangue, i quali ricevono la imagine
della bellezza e la formano con mille varii ornamenti; onde l'anima si
diletta e con una certa maraviglia si spaventa e pur gode e, quasi stupefatta,
insieme col piacere sente quel timore e riverenzia che alle cose sacre aver si
sòle e parle d'esser nel suo paradiso.</p>
</div2>
<div2 type="capitolo">
<head>LXVI</head>
<p>L'amante adunque che considera la bellezza solamente nel corpo, perde
questo bene e questa felicità sùbito che la donna amata, assentandosi, lassa
gli occhi senza il suo splendore e, conseguentemente, l'anima viduata del
suo bene; perché, essendo la bellezza lontana, quell'influsso amoroso non
riscalda il core come faceva in presenzia, onde i meati restano àrridi e
secchi, e pur la memoria della bellezza move un poco quelle virtù
dell'anima, talmente che cercano di diffundere i spirti; ed essi, trovando
le vie otturate, non hanno esito, e pur cercano d'uscire, e così con quei
stimuli rinchiusi pungon l'anima e dànnole passione acerbissima, come
a' fanciulli quando dalle tenere gingive cominciano a nascere i denti. E
di qua procedono le lacrime, i sospiri, gli affanni e i tormenti degli amanti;
perché l'anima sempre s'affligge e travaglia e quasi diventa furiosa,
fin che quella cara bellezza se le appresenta un'altra volta; ed allor
sùbito s'acqueta e respira ed a quella tutta intenta si nutrisce di cibo
dulcissimo, né mai da così suave spettacolo partir vorria. Per fuggir adunque
il tormento di questa assenzia e goder la bellezza senza passione, bisogna che
'l cortegiano con l'aiuto della ragione revochi in tutto il desiderio
dal corpo alla bellezza sola e, quanto più po, la contempli in se stessa
simplice e pura e dentro nella imaginazione la formi astratta da ogni materia;
e così la faccia amica e cara all'anima sua, ed ivi la goda e seco
l'abbia giorno e notte, in ogni tempo e loco, senza dubbio di perderla
mai; tornandosi sempre a memoria che 'l corpo è cosa diversissima dalla
bellezza, e non solamente non le accresce, ma le diminuisce la sua perfezione.
Di questo modo sarà il nostro cortegiano non giovane fuor di tutte le
amaritudini e calamità che senton quasi sempre i giovani, come le gelosie, i
sospetti, li sdegni, l'ire, le disperazioni e certi furor pieni di rabbia
dai quali spesso son indutti a tanto error, che alcuni non solamente batton
quelle donne che amano, ma levano la vita a se stessi; non farà ingiuria a
marito, padre, fratelli o parenti della donna amata; non darà infamia a lei;
non sarà sforzato di raffrenar talor con tanta difficultà gli occhi e la lingua
per non scoprir i suoi desidèri ad altri; non di tollerar le passioni delle
partite, né delle assenzie; ché chiuso nel core si porterà sempre seco il suo
precioso tesoro ed ancora per virtù della imaginazione si formerà dentro in se
stesso quella bellezza molto più bella che in effetto non sarà.</p>
</div2>
<div2 type="capitolo">
<head>LXVII</head>
<p>Ma tra questi beni troveranne lo amante un altro ancor assai maggiore, se
egli vorrà servirsi di questo amore come d'un grado per ascendere ad un
altro molto più sublime: il che gli succederà, se tra sé anderà considerando
come stretto legame sia il star sempre impedito nel contemplar la bellezza
d'un corpo solo; e però, per uscire di questo così angusto termine,
aggiungerà nel pensier suo a poco a poco tanti ornamenti, che cumulando insieme
tutte le bellezze farà un concetto universale e ridurrà la moltitudine
d'esse alla unità di quella sola che generalmente sopra la umana natura si
spande; e così non più la bellezza particular d'una donna, ma quella
universale, che tutti i corpi adorna, contemplarà; onde offuscato da questo
maggior lume, non curerà il minore, ed ardendo in più eccellente fiamma, poco
estimarà quello che prima avea tanto apprezzato. Questo grado d'amore,
benché sia molto nobile e tale che pochi vi giungono, non però ancor si po
chiamar perfetto, perché per essere la imaginazione potenzia organica e non
aver cognizione se non per quei princìpi che le son sumministrati dai sensi,
non è in tutto purgata delle tenebre materiali; e però, benché consideri quella
bellezza universale astratta ed in sé sola, pur non la discerne ben
chiaramente, né senza qualche ambiguità per la convenienzia che hanno i
fantasmi col corpo; onde quelli che pervengono a questo amore sono come i
teneri augelli che cominciano a vestirsi di piume, che, benché con l'ale
debili si levino un poco a volo, pur non osano allontanarsi molto dal nido, né
commettersi a' venti ed al ciel aperto.</p>
</div2>
<div2 type="capitolo">
<head>LXVIII</head>
<p>Quando adunque il nostro cortegiano sarà giunto a questo termine, benché
assai felice amante dir si possa a rispetto di quelli che son summersi nella
miseria dell'amor sensuale, non però voglio che se contenti, ma
arditamente passi più avanti, seguendo per la sublime strada drieto alla guida
che lo conduce al termine della vera felicità; e così in loco d'uscir di
se stesso col pensiero, come bisogna che faccia chi vol considerar la bellezza
corporale, si rivolga in se stesso per contemplar quella che si vede con gli
occhi della mente, li quali allor cominciano ad esser acuti e perspicaci,
quando quelli del corpo perdono il fior della loro vaghezza; però l'anima,
aliena dai vicii, purgata dai studi della vera filosofia, versata nella vita
spirituale ed esercitata nelle cose dell'intelletto, rivolgendosi alla
contemplazion della sua propria sustanzia, quasi da profundissimo sonno
risvegliata, apre quegli occhi che tutti hanno e pochi adoprano, e vede in se
stessa un raggio di quel lume che è la vera imagine della bellezza angelica a
lei communicata, della quale essa poi communica al corpo una debil umbra; però,
divenuta cieca alle cose terrene, si fa oculatissima alle celesti; e talor,
quando le virtù motive del corpo si trovano dalla assidua contemplazione
astratte, o vero dal sonno legate, non essendo da quelle impedita, sente un
certo odor nascoso della vera bellezza angelica, e rapita dal splendor di
quella luce comincia ad infiammarsi e tanto avidamente la segue, che quasi
diviene ebria e fuor di se stessa, per desiderio d'unirsi con quella,
parendole aver trovato l'orma di Dio, nella contemplazion del quale, come
nel suo beato fine, cerca di riposarsi; e però, ardendo in questa felicissima
fiamma, si leva alla sua più nobil parte, che è l'intelletto; e quivi, non
più adombrata dalla oscura notte delle cose terrene, vede la bellezza divina;
ma non però ancor in tutto la gode perfettamente, perché la contempla solo nel
suo particular intelletto, il qual non po esser capace della immensa bellezza
universale. Onde, non ben contento di questo beneficio, amore dona
all'anima maggior felicità; ché, secondo che dalla bellezza particular
d'un corpo la guida alla bellezza universal di tutti i corpi, così in
ultimo grado di perfezione dallo intelletto particular la guida allo intelletto
universale. Quindi l'anima, accesa nel santissimo foco del vero amor
divino, vola ad unirsi con la natura angelica e non solamente in tutto
abbandona il senso, ma più non ha bisogno del discorso della ragione; ché,
transformata in angelo, intende tutte le cose intelligibili, e senza velo o
nube alcuna vede l'amplo mare della pura bellezza divina ed in sé lo
riceve, e gode quella suprema felicità che dai sensi è incomprensibile.</p>
</div2>
<div2 type="capitolo">
<head>LXIX</head>
<p>Se adunque le bellezze, che tutto dì con questi nostri tenebrosi occhi
veggiamo nei corpi corruttibili, che non son però altro che sogni ed umbre
tenuissime di bellezza, ci paion tanto belle e graziose, che in noi spesso
accenden foco ardentissimo e con tanto diletto, che riputiamo niuna felicità
potersi agguagliar a quella che talor sentimo per un sol sguardo che ci venga
dall'amata vista d'una donna, che felice maraviglia, che beato
stupore pensiamo noi che sia quello, che occupa le anime che pervengono alla
visione della bellezza divina! che dolce fiamma, che incendio suave creder si
dee che sia quello, che nasce dal fonte della suprema e vera bellezza! che è
principio d'ogni altra bellezza, che mai non cresce né scema; sempre bella
e per se medesima, tanto in una parte, quanto nell'altra, simplicissima; a
se stessa solamente simile, e di niuna altra participe; ma talmente bella, che
tutte le altre cose belle son belle perché da lei participan la sua bellezza.
Questa è quella bellezza indistinta dalla somma bontà, che con la sua luce
chiama e tira a sé tutte le cose; e non solamente alle intellettuali dona
l'intelletto, alle razionali la ragione, alle sensuali il senso e
l'appetito di vivere, ma alle piante ancora ed ai sassi communica, come un
vestigio di se stessa, il moto e quello instinto naturale delle lor proprietà.
Tanto adunque è maggiore e più felice questo amor degli altri, quanto la causa
che lo move è più eccellente; e però, come il foco materiale affina l'oro,
così questo foco santissimo nelle anime distrugge e consuma ciò che v'è di
mortale e vivifica e fa bella quella parte celeste, che in esse prima era dal
senso mortificata e sepulta. Questo è il rogo, nel quale scrivono i poeti esser
arso Ercule nella summità del monte Oeta e per tal incendio dopo morte esser
restato divino ed immortale; questo è lo ardente rubo di Mosè, le lingue
dispartite di foco, l'infiammato carro di Elia, il quale raddoppia la
grazia e felicità nell'anime di coloro che son degni di vederlo, quando da
questa terrestre bassezza partendo se ne vola verso il cielo. Indriciamo
adunque tutti i pensieri e le forze dell'anima nostra a questo santissimo
lume, che ci mostra la via che al ciel conduce; e drieto a quello, spogliandoci
gli affetti che nel descendere ci eravamo vestiti, per la scala che
nell'infimo grado tiene l'ombra di bellezza sensuale ascendiamo alla
sublime stanzia ove abita la celeste, amabile e vera bellezza, che nei secreti
penetrali di Dio sta nascosta, acciò che gli occhi profani veder non la
possano; e quivi trovaremo felicissimo termine ai nostri desidèri, vero riposo
nelle fatiche, certo rimedio nelle miserie, medicina saluberrima nelle
infirmità, porto sicurissimo nelle turbide procelle del tempestoso mar di
questa vita.</p>
</div2>
<div2 type="capitolo">
<head>LXX</head>
<p>Qual sarà adunque, o Amor santissimo, lingua mortal che degnamente laudar ti
possa? Tu, bellissimo, bonissimo, sapientissimo, dalla unione della bellezza e
bontà e sapienzia divina derivi ed in quella stai, ed a quella per quella come
in circulo ritorni. Tu dulcissimo vinculo del mondo, mezzo tra le cose celesti
e le terrene, con benigno temperamento inclini le virtù superne al governo
delle inferiori e, rivolgendo le menti de' mortali al suo principio, con
quello le congiungi. Tu di concordia unisci gli elementi, movi la natura a
produrre e ciò che nasce alla succession della vita. Tu le cose separate aduni,
alle imperfette dài la perfezione, alle dissimili la similitudine, alle
inimiche la amicizia, alla terra i frutti, al mar la tranquillità, al cielo il
lume vitale. Tu padre sei de' veri piaceri, delle grazie, della pace,
della mansuetudine e benivolenzia, inimico della rustica ferità, della ignavia,
in somma principio e fine d'ogni bene. E perché abitar ti diletti il fior
dei bei corpi e belle anime e di là talor mostrarti un poco agli occhi ed alle
menti di quelli che degni son di vederti, penso che or qui fra noi sia la tua
stanzia. Però dégnati, Signor, d'udir i nostri prieghi, infundi te stesso
nei nostri cori e col splendor del tuo santissimo foco illumina le nostre
tenebre e come fidata guida in questo cieco labirinto mostraci il vero camino.
Correggi tu la falsità dei sensi e dopo 'l lungo vaneggiare donaci il vero
e sodo bene; facci sentir quegli odori spirituali che vivifican le virtù
dell'intelletto, ed udir l'armonia celeste talmente concordante, che
in noi non abbia loco più alcuna discordia di passione; inebriaci tu a quel
fonte inesausto di contentezza che sempre diletta e mai non sazia, ed a chi bee
delle sue vive e limpide acque dà gusto di vera beatitudine; purga tu coi raggi
della tua luce gli occhi nostri dalla caliginosa ignoranzia, acciò che più non
apprezzino bellezza mortale e conoscano che le cose che prima veder loro parea,
non sono, e quelle che non vedeano veramente sono; accetta l'anime nostre,
e che a te s'offeriscono in sacrificio; abbrusciale in quella viva fiamma
che consuma ogni bruttezza materiale, acciò che in tutto separate dal corpo,
con perpetuo e dolcissimo legame s'uniscano con la bellezza divina, e noi
da noi stessi alienati, come veri amanti, nello amato possiam transformarsi, e
levandone da terra esser ammessi al convivio degli angeli, dove, pasciuti
d'ambrosia e nèttare immortale, in ultimo moriamo di felicissima e vital
morte, come già morirono quegli antichi Padri, l'anime dei quali tu con
ardentissima virtù di contemplazione rapisti dal corpo e congiungesti con
Dio."</p>
</div2>
<div2 type="capitolo">
<head>LXXI</head>
<p>Avendo il Bembo insin qui parlato con tanta veemenzia, che quasi pareva
astratto e fuor di sé, stavasi cheto e immobile, tenendo gli occhi verso il
cielo, come stupido; quando la signora Emilia, la quale insieme con gli altri
era stata sempre attentissima ascoltando il ragionamento, lo prese per la falda
della robba e scuotendolo un poco disse: "Guardate, messer Pietro, che
con questi pensieri a voi ancora non si separi l'anima dal corpo."
"Signora," rispose messer Pietro, "non saria questo il primo
miraculo, che amor abbia in me operato." Allora la signora Duchessa e
tutti gli altri cominciarono di novo a far instanzia al Bembo che seguitasse il
ragionamento, e ad ognuno parea quasi sentirsi nell'animo una certa
scintilla di quell'amor divino che lo stimulasse, e tutti desideravano
d'udir più oltre; ma il Bembo, "Signori," suggiunse, "io
ho detto quello che 'l sacro furor amoroso improvisamente m'ha
dettato; ora che par che più non m'aspiri, non saprei che dire; e penso
che amor non voglia che più avanti siano scoperti i suoi secreti, né che il
cortegiano passi quel grado che ad esso è piacciuto ch'io gli mostri; e
perciò non è forse licito parlar più di questa materia."</p>
</div2>
<div2 type="capitolo">
<head>LXXII</head>
<p>"Veramente," disse la signora Duchessa, "se 'l
cortegiano non giovane sarà tale che seguitar possa il camino che voi gli avete
mostrato, ragionevolmente dovrà contentarsi di tanta felicità e non avere
invidia al giovane." Allora messer Cesare Gonzaga, "La
strada," disse, "che a questa felicità conduce, parmi tanto erta,
che a gran pena credo che andar vi si possa." Suggiunse il signor Gaspar:
"L'andarvi credo che agli omini sia difficile, ma alle donne
impossibile." Rise la signora Emilia e disse: "Signor Gaspar, se
tante volte ritornate al farci ingiuria, vi prometto che non vi si perdonerà
più." Rispose il signor Gaspar: "Ingiuria non vi si fa, dicendo che
l'anime delle donne non sono tanto purgate dalle passioni come quelle
degli omini, né versate nelle contemplazioni, come ha detto messer Pietro che è
necessario che sian quelle che hanno da gustar l'amor divino. Però non si
legge che donna alcuna abbia avuta questa grazia, ma sì molti omini come
Platone, Socrate e Plotino e molt'altri; e de' nostri tanti santi
Padri, come san Francesco, a cui un ardente spirito amoroso impresse il
sacratissimo sigillo delle cinque piaghe; né altro che virtù d'amor poteva
rapire san Paulo apostolo alla visione di questi secreti di che non è licito
all'uom parlare; né mostrar a san Stefano i cieli aperti." Quivi
rispose il Magnifico Iuliano: "Non saranno in questo le donne punto
superate dagli omini, perché Socrate istesso confessa, tutti i misterii amorosi
che egli sapeva, essergli stati rivelati da una donna, che fu quella Diotima; e
l'angelo che col foco d'amor impiagò san Francesco, del medesimo
carattere ha fatto ancor degne alcune donne alla età nostra. Dovete ancor
ricordarvi che a santa Maria Magdalena furono rimessi molti peccati perché ella
amò molto, e forse non con minor grazia che san Paulo fu ella molte volte
rapita dall'amor angelico al terzo cielo; e di tante altre, le quali, come
ieri più diffusamente narrai, per amor del nome di Cristo non hanno curato la
vita, né temuto i strazi, né alcuna maniera di morte, per orribile e crudele
che ella fosse; e non erano, come vole messer Pietro che sia il suo cortegiano,
vecchie, ma fanciulle tenere e delicate, ed in quella età nella quale esso dice
che si deve comportar agli omini l'amor sensuale."</p>
</div2>
<div2 type="capitolo">
<head>LXXIII</head>
<p>Il signor Gaspar cominciava a prepararsi a rispondere; ma la signora
Duchessa, "Di questo," disse, "sia giudice messer Pietro
Bembo e stiasi alla sua sentenzia, se le donne sono così capaci dell'amor
divino come gli omini, o no. Ma perché la lite tra voi potrebbe esser troppo
lunga, sarà ben a differirla insino a domani." "Anzi a questa
sera," disse messer Cesare Gonzaga. "E come a questa sera?"
disse la signora Duchessa. Rispose messer Cesare: "Perché già è di
giorno;" e mostrolle la luce che incominciava ad entrar per le fissure
delle finestre. Allora ognuno si levò in piedi con molta maraviglia, perché non
pareva che i ragionamenti fossero durati più del consueto, ma per
l'essersi incominciati molto più tardi e per la loro piacevolezza aveano
ingannato quei signori tanto, che non s'erano accorti del fuggir
dell'ore; né era alcuno che negli occhi sentisse gravezza di sonno, il che
quasi sempre interviene, quando l'ora consueta del dormire si passa in
vigilia. Aperte adunque le finestre da quella banda del palazzo che riguarda
l'alta cima del monte di Catri, videro già esser nata in oriente una bella
aurora di color di rose e tutte le stelle sparite, fuor che la dolce
governatrice del ciel di Venere, che della notte e del giorno tiene i confini;
dalla qual parea che spirasse un'aura soave, che di mordente fresco
empiendo l'aria, cominciava tra le mormoranti selve de' colli vicini
a risvegliar dolci concenti dei vaghi augelli. Onde tutti, avendo con
riverenzia preso commiato dalla signora Duchessa, s'inviarono verso le lor
stanzie senza lume di torchi, bastando lor quello del giorno; e quando già
erano per uscir dalla camera, voltossi il signor Prefetto alla signora Duchessa
e disse: "Signora, per terminar la lite tra 'l signor Gaspar e
'l signor Magnifico, veniremo col giudice questa sera più per tempo che
non si fece ieri." Rispose la signora Emilia: "Con patto che se
'l signor Gaspar vorrà accusar le donne e dar loro, come è suo costume,
qualche falsa calunnia, esso ancora dia sicurtà di star a ragione,
perch'io lo allego suspetto fuggitivo."</p>
</div2>
</div1>
</body>
</text>
</TEI.2>
