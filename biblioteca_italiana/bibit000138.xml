<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia di Andrea Gussoni e di Agostino Nani (1610)</title>
      <author>Andrea Gussoni</author>
    </titleStmt>
    <extent>120 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000138</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date/>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Francia di Andrea Gussoni e di Agostino Nani">
<head>Relazione di Francia
di
Andrea Gussoni e di Agostino Nani 
ambasciatori straordinarii
a
Luigi XIII ed a Maria de Medici
nel 1610 </head>
<div2><head>Premessa</head>
<argument><p>Commissione
adì XXI agosto MDCX </p></argument>
<p><hi rend="italic">che alli dilettissimi nobili nostri Andrea Gussoni ed Agostino Nani
cavalier eletti ambasciatori straordinarii alla Maestà Cristianissima sia commesso quanto segue:</hi></p>
<p>Essendo seguita la morte della Maestà Cristianissima di Enrico quarto e successo a quella corona il serenissimo Lodovico terzo decimo suo
figliolo, Noi per chiaro testimonio della continua sincera nostra osservanza verso la Maestà Sua, abbiamo voluto oltre l'officio fatto con lettere e
con il mezzo dell'ambasciator nostro ordinario Foscarini eleggerli due
straordinarii ambasciatori perchè vadano espressamente a complire a nostro nome e per la morte del padre, e per la successione della Maestà Sua.
E perchè in molti principalissimi ed importantissimi carichi, così in questa città, come fuori ed in ambascierie ed altro abbiamo ricevuto dall'opera di voi dilettissimi nobili nostri Andrea Gussoni ed Agostino Nani cavaliere sempre compita soddisfazione per la virtù e prudenza e splendore
con che vi siete maneggiati con grande laude vostra e con non minor servigio delle cose nostre, vi abbiamo eletti nostri ambasciatori straordinarii
alla detta Cristianissima Maestà essendo molto ben certi che anco nella
presente principalissima occasione presterete il solito vostro nobilissimo
ed onoratissimo servigio. Vi commettemo però con il Senato, che con il
nome del Signor Iddio dobbiate porvi quanto prima in cammino tenendo
quella strada che stimerete più commoda ed opportuna per esser quanto
prima in Francia. Giunti che sarete alla Corte e comunicata all'Ambasciatore Foscarini la presente commissione procurerete l'udienza della
Maestà Sua Cristianissima alla quale andati in compagnia del detto Ambasciator nostro ordinario e presentategli le lettere nostre credenziali e
fatto che avrete prima conveniente ufficio ed efficace per la morte della
Cristianissima Maestà del padre accertandola della grande amaritudine d'animo con che questo travagliosissimo accidente e tanta perdita fatta dal
mondo tutto, sia stata sentita dalla Repubblica nostra, estendendovi in ciò e
nelle lodi di così glorioso re quanto stimerete conveniente; vi rallegrerete
poi a nome nostro della felicissima successione della Maestà Sua a quella
corona ed al dominio di quel potentissimo e nobilissimo regno, dicendole
che sebbene e con nostre lettere e con il mezzo dell'ambasciator nostro
Foscarini abbiamo soddisfatto all'ufficio debito alla nostra somma osservanza verso lei in questa occasione, non contenti non di meno di ciò abbiamo
voluto in più chiaro segno dell'osservante e sincero affetto nostro verso
la Maestà Sua Cristianissima, mandar voi ambasciatori estraordinarii a ciò
con la viva voce possiate maggiormente esprimer a lei medesima e palesare a cadauno la consolazione grande che sentimo della sua degnissima
successione, alla quale pregando sempre felici successi, ci riusciranno anco tanto più cari in ogni tempo, quanto maggiormente prosperino a soddisfazione e gusto della Maestà Sua, alla quale auguriamo lunghissima
conservazione con perfetta salute a servigio di quel nobilissimo regno, lasciatole dal padre in floridissimo stato, con eterna lode del suo gloriosissimo nome, a beneficio universale della Cristianità, ed a consolazione delli
veri e buoni amici di quella corona, come di leale ed osservante affetto è
stata sempre la Repubblica nostra. E lauderete in fine quanto si conviene
la particolare persona della Maestà Sua, ed il nobilissimo concetto che promettono le regie doti e qualità che ogni giorno vanno scoprendosi, sollecite imitatrici delle preclarissime virtù paterne, esprimendo il vostro concetto con quell'affetto che crederete poter render il vostro ufficio maggiormente caro e grato.</p>
<p>Visiterete parimente la Maestà della regina madre dandole le lettere
nostre credenziali e passando seco ufficio efficace ed in conformità, dolendovi della morte del marito e rallegrandovi della successione del figliuolo. Aggiungendole inoltre il contento che sentimo nel travaglio della perdita, che si è fatta per la Maestà del morto re dal trovarsi a quel governo
la Maestà Sua, che per le sue virtù e valore, e per la sua grande prudenza
e bontà promette ottimo governo ed accrescimento sempre maggiore di
felicità e commodo di quel nobilissimo regno, estendendovi nelle lodi di
lei e nell'osservanza che noi le portamo, quando stimerete. Fatti li sudetti
ufficii andrete con le nostre lettere credenziali a visitare la regina Margherita, li principi del sangue, gl'illustrissimi cardinali ed altri personaggi e
principali ministri che giudicherete convenirsi alla dignità e servigio della
Repubblica nostra, e con cadauno farete ufficio opportuno e conveniente,
drizzando tutti gli ufficii vostri a quel fine che tenda all'unione ed al servigio di Sua Maestà e di quel nobilissimo regno, conforme agli ordini che
dessimo già anco, come vi è noto, all'ambasciator nostro Foscarini.</p>
<p>Eseguita che avrete quanto abbiamo detto, e fermativi alla Corte
quanto giudicherete conveniente vi licenziarete dalle Maestà loro e tornerete alla patria. Per il signor duca di Savoia vi diamo lettere nostre credenziali, perchè se farete la strada di Torino possiate complire con l'Altezza Sua nella maniera che conviene, accertandola della continua buona
volontà che gli portiamo, e del desiderio che teniamo di ogni suo bene e
prosperità.</p>
<p>Vi abbiamo fatto dar per spese del viaggio così nell'andar come
nel ritorno e nel tempo che starete alla Corte, le quali spese alla Corte
dovrete far in comune giusta l'ordinario, ducati tremille d'oro in oro per
cadauno di voi; e per spese de cavalli, computati quelli del secretario,
coadiutor e servitori loro, e per staffieri, livree, coperte e forcieri in tutto
ducati mille d'oro in oro per cadauno senza obbligo di render conto.</p>
<p>Per spesa straordinaria di mancie, e per quelle guide e scorte che vi
occorressero per la sicurtà del viaggio ducati trecento per cadauno, delli
quali renderete conto al vostro ritorno. E siete obbligati di condurre cavalli
venticinque cadauno di voi.</p>
<p>Al secretario abbiamo fatto dar in dono ducati cento per mettersi all'ordine, al Coadiutor ducati cinquanta, ed ai due corrieri che vi accompagneranno ducati trenta cadauno, e potrete portar a risego della Signoria
Nostra argenti per la valuta di ducati cinquecento per ciascuno, da esser
stimati all'officio delle Rason nove secondo l'ordinario.</p>
<p> - 173</p>
<p> - 0</p>
<p> - 2</p></div2>
<div2><head>Relazione</head>
<opener><salute>Serenissimo principe.</salute></opener>
<p>Se la varietà delle cose umane e gli incerti rivolgimenti della
fortuna non diversificassero tutte le cose, ora mostrandole con
una ora con l'altra laccia, ed ora vestendole con una ed ora con
l'altra forma, non averia bisogno questo prudentissimo governo
di essere così frequentemente avvisato ed istruito dalli suoi ministri dell'essere, degli affari e delli interessi e pensieri di qualsivoglia principe e di quale si voglia luogo, ma con una sola informazione, perpetua saria la dottrina, continuata la cognizione,
ed inalterabile per tutti i tempi; ma perchè in questo mondo niuna cosa è più certa dell'incertezza, nè in niuna cosa la fortuna è
più costante, che nell'esser inconstante, o per meglio dire, dalla
imperscrutabile prudenza di Dio, si vede alterare tra noi un perpetuo moto, ora la grandezza, ora la bruttezza, ora la pace, ora
la guerra, ora la sicurtà, ora il periglio, e bene spesso l'estreme
parti del riso e delle felicità sono occupate dal pianto e dalle miserie, essendo noi con non mai stabile piede astretti a camminare
per questo incerto campo della vita, nel quale tante sono le vie,
quanti sono i casi, e tanti sono li casi quanti possono essere li
figli della sorte. Ora fondandosi le consultazioni civili e le deliberazioni di Stato sopra li accidenti e sopra la costituzione del mondo, è anco necessario che della mutazione di essi ne sia molto
bene istrutta la Serenità Vostra. Onde ancorchè siano poco meno
che piene l'orecchie delle Signorie Vostre Eccellentissime dello
stato della Francia nel tempo del glorioso Enrico IV, ora per lo
sfortunato avvenimento della morte sua devo io per dare compimento al carico imposto all'illustrissimo cavaliere Nani ed a me
dell'ambasceria di Francia, farle sapere, essendo le cose di quel
regno non solamente fatte diverse, ma contrarie e contraditorie
ancora, quale sia lo stato presente di esso, chi siano quelli che
nella minorità del re n'abbino il governo, quali sieno i loro pensieri, così nel reggimento interno di quello, come nelli negozii e
nelli interessi esterni, ed infine quali sieno li proprii e particolari
affetti e passioni, acciocchè sappia la Serenità Vostra di che sperare e di che temere, di che diffidarsi e di che confidarsi, ed infine quello che in tanta mutazione di cose possano l'Eccellenze
Vostre aspettarsi dall'amore e dalle forze di quel potentissimo
regno.</p>
<p>Avrei fatto questo ufficio con la voce, se la gravezza della
mia età, che ormai giunge al sessagesimo sesto anno, stanca dalle
fatiche, ed abbattuta dalli travagli, non mi proibisse il promettermi tanto dalla memoria senile, che non tema che in tanta faragine di cose e tutte importanti, non ne pretermettesse alcuna, con
defraudare la loro intelligenza; lo farò adunque con una breve
scrittura, nella quale ho procurato lasciando le cose superflue non
attediare d'avvantaggio, nè soverchiamente occupare l'orecchie
dell'Eccellenze Vostre.</p>
<p>Giace la Francia fra li due monti Pirenei ed Alpi, e fra li due
mari Mediterraneo ed Oceano, e per un'altra parte è terminata
dal paese di Artois, che altre volte era membro di Francia, dalla
Lorena, e da quella parte di Borgogna che è dominata da Sua
Maestà Cattolica, paese che tira miglia cinquecento così per la
larghezza, avendo figura quadrata, tutto bello, fertilissimo per il
più, irrigato da fiumi grandissimi e navigabili, che quasi vene
portando il sangue e la vita per tutto il corpo contribuiscono ad
una parte quello di che ha bisogno levandolo dove è superfluo,
di modo che in sè stesso abbondante di tutte le cose, e di se stesso contento, può arricchire gli altri senza aver bisogno di alcuno.
Onde dovendo io di questo parlare, per meglio darlo ad intendere
all'Eccellenze Vostre, lo considererò e figurerò quasi un vasto
corpo di un robustissimo gigante, ed atto non meno alla propria
difesa, che all'offesa altrui, senza aver bisogno di chi si sia.</p>
<p>Narrerò con la maggior brevità che mi sia possibile li
membri suoi, che sono le provincie di che è composto, e le
persone che lo abitano; poi in secondo luogo le sue forze,
quindi le sue rendite, poi la sua mente, che è la forma del presente governo e le persone che lo amministrano, e in ultimo le
persone ed affetti così interni come esterni, che lo possono perturbare.</p>
<p>È costituito e formato dunque questo vasto corpo di dodici provincie, cadauna di esse assai grande, ripiena di città, castelli e ville innumerabili, e sono queste per cominciare dalla parte a noi vicina il Delfinato, la Provenza, la Linguadoca, la Brettagna, la Normandia, la Picardia, la Guascogna, la Guienna, la
Sciampagna, il Poitù, la Overnia, e parte della Borgogna, cioè la
Ducea restando la Contea in mano del re di Spagna. Si dividono
poi queste in altre minori, come nel Lionese, nel Berry, nel Borbonese, nella Xantogna, nel Limosino, e vi si aggiunge anco la
Bressa, che era del duca di Savoja, in tutto dieciotto, ed in molte
contee, signorie e territorii.</p>
<p>Si contano in tutte queste provincie quattordici arcivescovati, novantanove vescovati, e feudi (essendo le terre e castelli quasi
tutti tali) trentaseimille, numero il maggiore che forse abbia alcun altro re della terra. Tra queste novantanove città ve ne sono
più di cinquanta, che passano la mediocrità, contenendo da venti
mille anime in sù, sino alle novanta e cento. Ma perchè a così
gran regno conveniva città regale conforme alla quale s'inchinassero le altre, e per le proprie qualità di lei, e per essere in essa
la regale sede, però vi è la città di Parigi grande per circuito,
maggiore per il numero d'uomini e d'arti, grandissima per essere l'abitazione del re, e di quasi tutti li principi, e per la residenza del primo parlamento regio, e l'amministrazione delle pubbliche entrate; riesce in essa l'abbondanza e concorrenza di tutte
le cose necessarie al vitto ed al comodo uguale alla sua grandezza ed al numero degli abitanti in essa, che sono più di quattrocentomille. È stata questa città arricchita ed ornata di fabbriche
dal glorioso Enrico IV, con strade, ponti di meravigliosa bellezza,
e con fabbriche aggiunte all'Albergo regio, come sono la grande
galleria, ed un nobilissimo corso di stanze reali nel luogo che si
chiama delle Tuilerie, con giardini di spesa, di vaghezza e di
grandezza reale. Tutte le città di questo amplissimo regno da
Parigi in poi, che è abitato dalli grandi e dalli principi, sono ripiene di mercanti, e come dicono essi borghesi, restando la nobiltà, che tutta possiede feudi, sparsa per la campagna nelli suoi
castelli e giurisdizioni, ove abitando li tre quarti dell'anno
procura di avanzare quello che spende nell'altro quarto alla
corte.</p>
<p>Vi sono in tutto questo paese tredici milioni di anime, in tre
milioni di famiglie, gente tutta bellicosa ed ardita, generosa e
sprezzatrice dei pericoli e della morte; piena d'ingegno, di vivacità, di spirito e di prontezza ad ogni azione, la quale se fosse
contemperata da ragione, ed armata di fede verso Dio e verso gli
uomini, e non tanto nè avara, nè ingiuriosa, e non così pronta agli
assassinii e tradimenti, anco sino contro li propri re, potria servire per norma e specchio a tutte le altre nazioni; ma la natura
che per l'imperfezione della materia sempre congiunge il bene
col male, il vizio con la virtù, e l'imperfetto con il perfetto, ha
voluto notare con queste macchie le parti lodevoli di questa gente, ed oscurare la sua gloria, che per altro saria molto chiara. Ma
se per natura sono i Francesi soldati valorosi, nol sono meno per
l'esercizio, vivendo ancora quelli, che nel tempo delle guerre civili della Francia, essendo non solo ogni provincia nemica alla
vicina, ma ogni terra all'altra, e quasi ogni casa in sè stessa divisa, erano necessitati a farsi soldati: onde il genio naturale congiunto con la necessità, il desiderio della vendetta con la difesa di
se stessi gli ha resi uomini in quella professione valorosi ed esercitati. Si veggono di questi mali per tutta la Francia miserande
reliquie, poichè nelle città e particolarmente in quelle del Delfinato
e Provenza si trovano le chiese arse e dissipate, le cose sacre
conculcate, le case distrutte, e per tutto il paese si mirano i villaggi in gran parte disfatti e che le sole muraglie rimaste, fanno
con la presente ruina testimonio della passata grandezza, essendo
le guerre civili vero e solo veleno degli Stati. Resta però questo
gran paese, se non tanto ornato, almeno tanto abitato quanto prima; e perchè li principi in tanto sono tali in quanto comandano
agli altri uomini, si può con verità dire che questo re per li passati travagli non sia diminuito punto di forze, nè di vassalli, ma
che questo robustissimo corpo nelle infermità ringagliardito, nei
travagli accresciuto, nelle morti rinato quasi un nuovo Anteo, sia
dalle cadute risorto maggiore, e come una nuova fenice rinnovato dalle sue proprie ceneri.</p>
<p>Ho fin qui descritto il corpo di questo gran gigante: ora passerò alle forze di esso, le quali si dividono in difensive ed offensive. Per le difensive diremo che non può temere la Francia offesa da alcuno, poichè questo paese unito, ripieno di tanta gente
bellicosa, atta e per numero e per qualità a resistere ad ogni forza, non può ricevere impressioni di armi nemiche e forestiere, nè
può la Francia esser vinta se non da Francesi: come ce lo mostrano chiaro l'esempio delle cose passate, quando Carlo V procurò di penetrare in essa, e più modernamente il duca di Parma,
in tempo che la Francia in se stessa divisa era ministra de' suoi
proprii danni, e se allora fu vano ogni tentativo, vanissimo sarebbe quando fosse in se stessa unita; ma non è anco priva di difesa di ripari, poich'è munita di fortezze alle frontiere, come alli
Pirenei, ed al mare verso il regno di Aragona e di Spagna vi è
Baiona ed altra: verso Inghilterra, Calais, Boulogne, Dieppe e
la Rocella, benchè questa sia in mano degli Ugonotti, pure serve
di difesa quando non sieno nemici della corona, nel qual caso
servirà per porta agli Inglesi e ad altri della loro religione. In
Piccardia verso la Fiandra vi è la Fera, Catteleto, la Capella, San
Quintino, e più a basso Metz, e poi più in dentro Amiens ed altri
luoghi forti.</p>
<p>In Provenza verso l'Italia e sopra il mare vi è Tolone non
ancora perfetto, ed Antibo: e verso la Savoia, Lione, che ha due
castelli assai forti, e nella Bressa, Borgo in Bressa, e poi alli confini sono sparse per il regno molte altre piazze atte a fare molta
difesa. Sono queste fortezze tutte quasi di terra ed imperfette,
con pensiero di finirle sì, ma non si viene all'atto, poichè non
pare a loro averne tanta necessità quanta hanno li principi deboli
ed inferiori: fidando più nei petti, che nei mari: nel ferro e nello
ardire, che nella terra e ripari.</p>
<p>Le forze offensive sono di due sorte, cioè terrestri e marittime, e le terrestri sono di cavalleria e infanteria; quanto a' cavalli
tengono li Francesi molte compagnie d'uomini d'arme, che in
tempo di guerra sono tremille, e duemille in tempo di pace, ma
la maggior parte di essi, solo in nome e non pagate, essendone
pagate solamente quattro o cinque, che sono in mano dei maggiori principi di Francia, e sono seicento in tutto, tra le quali anco
si connumerava quella del Delfino e del duca di Orleans: e di
queste d'uomini d'arme, se ne è data ora una al principe di
Condè ed una di cavalli leggeri, e sono obbligati li uomini d'arme a tenere tre cavalli per uno. Di cavalleria leggera erane una
che aveva il re stesso in vita di Enrico terzo, che tuttavia si mantiene, e tre altre in nome di tre figliuoli naturali di Sua Maestà,
e delli stessi principi che hanno quelle di uomini d'arme; ve ne
sono molte altre, ma tutte in nome e non in pagamento, che ascenderebbero alla somma di altrettanti quanti sono gli uomini d'arme. Sono questi armati a botta di pistoletti li petti, e le celate
con il resto alla leggera, e li portano in luogo di lancie, che sono
ora spezzate; ma la fortezza dello esercito, il nerbo ed il vigore
del campo consiste nella cornetta bianca, questa è l'insegna sotto
cui militano li venturieri e feudatarii, gente tutta nobile altrettanto per stimoli di gloria valorosa, quanto per generosità naturale ardita. Questo era il braccio del re, il terrore de' nemici, ed il
fulmine della guerra: col mezzo di questo si tentavano li maggiori
perigli, e col suo nome e con la forza ottenevansi le vittorie: capo di questo era l'istesso re, capo ben degno di questi membri, e
membri non indegni del capo. </p>
<p>Di fanteria oltre a quella delli presidii, divisa in tutte le
piazze del regno, che sono in tutto 6500, vi sono le guardie del
re in numero di 4000, ma ora anche queste molto diminuite, così
per poca cura, come per affettato risparmio. Questa è la miglior
gente a piedi che abbia la Francia, poichè sono tutti gentiluomini,
ma però secondi e terzigeniti, che si chiamano cadetti: con questi il re principiò la guerra in Savoia benchè crescessero poi molto. Non solevano gli antichi re servirsi di fanti francesi, non li
conoscendo atti a ciò, adoperando Svizzeri ed Alemanni: ma ora
dalle loro maggiori miserie delle intestine guerre, hanno cavato
questo bene, di farsi valorosi soldati anco a piedi, come hanno pochi pari a cavallo. Si serviva Enrico IV anco di questa nazione,
massime di Guasconi che sono degli altri migliori, e diceva che in
Francia vi erano trecentomille uomini tutti soldati veterani e che
alle proprie spese avevano appresa la militare disciplina; e certo
ad un sol tocco di tamburo può il re adunare quanta gente vuole
e facilmente ne può armare ottantamille fanti, e però non si cura
di esercitare cernide con finte e simulate pugne, poichè le vere
battaglie e li certi perigli gli hanno pur troppo esercitati. Con
tutto ciò mantengono le leghe con gli Svizzeri e con i Grigioni
delle quali nazioni si servono ancora ed in quest'ultima occasione
ne aveva levati il re molti, dimodochè piuttosto possono mancare
li denari che la gente, e l'oro che li soldati. Vi sono per ordinario oltre li Francesi delle guardie reali, 300 svizzeri e 200 lanzichenecchi, e ciò piuttosto per una certa apparenza e per serbare
l'uso antico anco delli altri principi di servirsi di questa gente per
custodia della persona reale, che per altro. </p>
<p>Non mancano poi istrumenti di guerra avendo li re di Francia copia grande di artiglierie di ogni sorte in tutte le loro fortezze e piazze, e ne abbiamo noi vedute intorno a cento pezzi in
Parigi, parte poste sopra le muraglie, dalla parte che doveva entrare il re quando venne da Reims ove era stato a consacrarsi ed
ungersi, per fargli la salva, parte nell'arsenale, nel quale pure vi
erano armature di corsaletti per cinquemille persone a piedi, e
per uomini a cavallo per mille e cinquecento, come le nostre corazze ma non tanto gravi; di polvere, palle ed altro ne hanno
quante ne vogliono.</p>
<p>Quanto alla milizia marittima, così come questo regno, essendo da due mari bagnato e sedendo in mezzo ad essi, quasi
come a parte del dominio dell'uno e dell'altro, e tenendone in
tutti due molte parti che gli aprono la via a maggiori acquisti,
dovrebbe estendere le sue forze con più gagliarda maniera anco
in essi, così pare, che per li bisogni delle passate miserie, o per
una fatale trascurazione che suole trattenere li uomini a non impiegarsi se non in quello a che sono condotti dalla necessità, pare dico che non si sieno curati li Francesi di questa milizia, eppure
dovrebbero e dall'onore e dalle utilità esserne persuasi. Hanno
nel Mediterraneo li porti di Marsiglia e di Tolone capaci di ogni
grande armata, anzi si può dire di tutte le armate insieme, ove
tenendo una buona banda di galere potriano a loro beneplacito
troncare quasi nel mezzo la navigazione delli Spagnuoli, tenere
separati li membri del loro dominio, difficoltando loro il soccorrersi l'un l'altro, se non con una grande armata che non sempre
si può porre insieme; ponendo con questa via in pericolo li loro
Stati, ed assicurando le loro piazze di Provenza e di Linguadoca,
delle quali conviene che sieno gelosi ad ogni uscita di armata spagnuola, nè cedere così facilmente alli emuli la superiorità di questa sorte di forze; non mancherieno materie nè di legname, nè
di tele, nè di altro, nè di uomini ancora, quando in così ampio
regno i magistrati usassero la debita giustizia oltre li molti schiavi e d'infedeli e d'altri, che, a chi pratica il mare, viene occasione di fare. Era molto ben conosciuta questa riputazione ed utilità
dai già re Francesco I ed Enrico suo figliuolo, poichè mentre durarono le guerre con Carlo V, ebbero sempre in essere intorno a
venticinque sino a trenta galere, con che venne loro fatto bene spesso di turbare e rivoltare lo Stato di Genova, impedire li soccorsi
allo Stato di Milano ed al regno di Napoli, e contenere in officio
la Toscana e lo stesso Pontefice. Ma dopo la morte di Enrico II
per li accidenti delle civili discordie, spendendosi in altro l'oro, e
impiegandosi il ferro nei petti dei sudditi proprii, andò declinando
in modo questa milizia che si ridusse quasi a niente. Enrico III poi
la sollevò un poco, ma Enrico IV ultimamente che tutto vedeva e
tutto intendeva, ed a tutto provvedeva, conoscendo quanto a' suoi
pensieri ed a' suoi fini erano necessarie queste forze, le ridusse da
sei fino al numero di quattordici, che sono ora, con pensiero di
accrescerle a quel maggior numero, che sieno mai state sotto qualsivoglia re e l'averia anco facilmente fatto e di già ne aveva trattato coi Genovesi ed altri. Aveva anco condotto ai suoi stipendii
Simon Danser con li suoi vascelli perchè congiungendosi con altri Olandesi e di Danimarca potesse condurre a fine le imprese da
lui designate. Ora sono come ho detto le galee quattordici; sono
pagate a' particolari che ne hanno l'appalto con novemille e cinquecento scudi all'anno per mesi otto che sono obbligate a stare
armate, li altri quattro fa il re solo le spese ai galeotti, li marinari
e scapoli vanno alle case loro in questo tempo per ritornarsi poi
al tempo debito al comando del re, ma se anco in questi quattro
mesi il re ha bisogno di cosa alcuna, come ben spesso occorre,
per condotte di personaggi, ed altro, sono in obbligo di servire.
Sono queste galee maggiori un poco delle nostre, ed appunto come le nostre da Fanò: hanno banchi 28, sono gravi al remo poichè anco li galeotti montano poco, ma migliori alla vela convenendo così a quei mari. Le due che ci hanno condotti a Genova
avevano cinque uomini al banco da poppa a prova, ma li avevano
scelti e levati dalle altre, nè credo che ne abbino più di quattro ordinariamente. Li marinari sono di assai mediocre esperienza per
non navigare molto ma starsene in porto quasi sempre. Nell'Oceano benchè abbiano li porti di Calais, di Dieppe, di Roano, di
Boulogne ed altri, non però tengono vascelli per quel mare, credendo che dalli Stati di Danimarca e d'altrove non ne possa mancare, e tanto basti quanto a questa milizia.</p>
<p>Ora è tempo che come parte principale delle forze, anzi come dell'anima di tutte le cose, senza la quale ognuna perisce e
con la quale ognuna ha vigore, avendo ora molto maggior forza
l'oro che il ferro, è tempo dico, che io parli del denaro e delle
regie entrate.</p>
<p>Anticamente quando li re di Francia stimavano loro tesoro
l'opulenza dei popoli e che tenevano per la maggior sicurtà la
divozione dei sudditi, che la moltitudine della gente pagata, facendosi allora più la guerra col ferro che con l'oro, più con li
petti che con li stipendii, e più con la forza che con la fraude e
corruttela, passavano le loro entrate di poco un milione d'oro,
tenendosi i popoli esenti di dazii, d'angarie e di taglie, i quali
poi quando era il bisogno davano con prontezza indicibile e con
fede incontaminabile, non solo l'oro ma il sangue ancora: onde
si diceva che li re di Francia erano re degli uomini, poichè dominavano non meno gli animi che li corpi dei vassalli, i quali tenevano il loro re per un secondo Dio, e se non l'adoravano con gli
atti esteriori, ben con l'interno affetto gli sacrificavano le loro
volontà; ma dappoi che anche in questo regno si sono introdotti
li dazii, le gabelle e le taglie, cavandosi il denaro dalle borse dei
popoli, e l'amore e la fede dalli petti, si sono andate crescendo
di re in re sino ad ora che arrivano le entrate ad undici milioni
e mezzo d'oro portati ultimamente a questo regno dalla diligenza del duca di Sully che con continuo aumento di nuove gravezze
ha tanto arricchito l'erario, quanto aumentata la discontentezza
de' vassalli, e forse anco che da così fatte ragioni è nata la facilità alle sollevazioni, la prontezza alle ribellioni, e l'empietà a
porre le mani sino nel sangue reale. Di questi undici milioni
la metà sono impegnati ed obbligati ad altri, in modo che non
possano capitare in mano a ministri regii, il resto che sono cinque milioni e mezzo capitano in Parigi nella casa o camera delle Parmie, che così è chiamata questa Tesoreria, e sono spesi nella
casa reale, fabbriche, caccie, piaceri, salarii di ambasciatori, guardie del re, presidii, pensioni, secreti, stipendii d'uomini d'arme,
e cavalli leggieri, governatori di provincie, pensioni a principi di
Francia, galere, arsenale, Svizzeri, doni ed infine tutte le spese del
regno che per l'ordinario ascendono alla somma di cinque milioni e duecentomille scudi, (donde si conosce che li milioni decantati nelle lettere del duca di Sully alla regina, ed in quelle dell'ambasciatore Foscarini non sono altro, che milioni di franchi che
vagliono tre allo scudo da otto lire l'uno) di modo che poteva
avanzare il re passato intorno a trecentomille scudi, e di questa
ragione si trovavano nella Bastiglia, quando si principiarono li
moti passati, quattro milioni di scudi del sole, dei quali essendone
stati per quei moti in quelle spese consumati due, ne lasciò alla
sua morte due altri, li quali sono dalla regina stati intaccati di
quattrocentomille in donazioni a diversi principi, e per l'aumento
delle pensioni ai sudetti, ancorchè cessino le spese di fabbriche
nella maggior parte, di caccie e piaceri, pure con tutto ciò vi andrà tutta l'entrata reale, e non basterà; ma quello che è peggio,
accrescendosi il desiderio per la facilità, come per esca il fuoco,
e credendo li principi che timore e non amore, debito e non
cortesia, induca la regina a ciò fare, vanno sempre con le pretensioni e richieste avanzando li doni e le grazie: onde molti dicono
che la regina vuole estinguere il fuoco con l'olio, e fermare i
fiumi con l'attraversarli, che l'uno più s'accende, e l'altro innalzandosi soverchia ogni riparo.</p>
<p>Tale adunque e di così fatti membri è composto il corpo di questo gran colosso, e tali sono le sue 
forze così di terra e di mare, come di oro e di rendite. Ora entrerò a parlare dell'anima che è la 
forma del governo, cosi dell'universale di tutto il regno, come del particolare, cioè delli re, Consigli 
e principi. </p>
<p>Dell'universale sono le provincie raccomandate al governo
di diversi principi e signori, come la Guienna al principe di Condè,
la Piccardia al conte di san Paolo, la Normandia al conte di Soissons, la Linguadoca al duca di Montmorencì, il Delfinato al figliuolo del conte di Soissons, la Sciampagna al duca di Nivers, la Brettagna al duca di Vando3me, la Borgogna al duca di Orleans, il
Poitù al duca d'Epernon, l'Overnia al conte di Overnia, il quale
essendo ora prigione nella Bastiglia non ha di questo governo altro che il titolo, essendo governato dal luogotenente del re; in
Provenza il duca di Guisa, e le altre minori ad altri, che saria
troppo lungo il riferire. Fu con salutare consiglio dalla prudenza
del passato re introdotto il porre luogotenenti in ogni provincia
servitori e particolari dipendenti suoi, li quali attualmente governano, stando li principali quasi sempre alla corte, poichè avendo
egli acquistato il regno con la spada e col valore voleva anco avere in esso la debita libertà, e sono come in Guienna monsignor
Roccalaura, in Normandia mons. Mantignon, in Linguadoca mons.
di Ventadour, in Delfinato Lesdighières, in Borgogna il gran scudiere, e così delle altre. Hanno le città i loro governatori particolari, alcuni posti dal re, ed altri dal governatore della provincia
col nome di luogotenenti: hanno di più li loro magistrati eletti
per il più dalle città stesse secondo i loro privilegi; sono tutti
questi così nel civile come nel criminale giudici di prima istanza
andando le appellazioni alli parlamenti delle provincie che sono
supremi giudici; è di tanta autorità che nè anco li re per ragione
hanno potere di por mano nelle loro giudicature, riservata sempre la grazia: ben è vero che quando il re vuole daddovero non
si discostano dal suo volere così per il rispetto che si ha alla
persona regia, come perchè sono eletti da lui. Sono questi parlamenti otto, di modo che molti di essi hanno la superiorità di più
di una provincia grande, e di molte delle minori: tra questi, quello di Parigi è il principale così per il luogo, essendo nella città
reale, come per le molte provincie e moltissime città che gli sono
sottoposte, ed ora procura di sostentare la sua autorità anco contra le deliberazioni del regio Consiglio: poichè avendo il parlamento per pubblico arresto, che vuol dire pubblica deliberazione,
proibito il libro ultimo del cardinale Bellarmino de <hi rend="italic">Potestate Pontificia in temporalibus</hi>, la regina col Consiglio ha sospesa questa
deliberazione sino d'udire le ragioni, ma però con tutta questa
sospensione il libro non si vende nè si stampa. Il parlamento si è
risentito di questa deliberazione del Consiglio, e se la prudenza
della regina non vi rimedia, potria causare qualche azione di momento, ma si crede che in fine il parlamento avrà soddisfazione,
e quando anco non si faccia altra pubblicazione, resta tuttavia
eseguita la proibizione. </p>
<p>Si riduce in ultimo questo governo ad una perfetta monarchia, cioè dominio e governo di un solo che è il re, e se altri
hanno autorità, dignità o potestà dipende in fine da lui,
e da lui prende lo spirito e la vita. Non può la regia autorità da alcuno
esser limitata, nè circonscritta, poichè la monarchia è come il
punto che non riceve divisione: solo hanno in ciò autorità li tre
Stati convocati insieme, che sono nobili, clero e popolo, ma i re
non li convocano mai. Potè bene il duca di Guisa vecchio per l'autorità che s'aveva acquistata in quel regno convocarli al tempo
di Enrico terzo contro il suo gusto: ma sotto Enrico quarto non
si avria trovato chi pur ardisse di pensarlo, non che di farlo; nel
resto bisogna che gli onori ed utili siano tra molti compartiti, essendo anco tutta la giudicaria in mano di questi uomini di <hi rend="italic">roba
lunga</hi>, e ciò perchè oltre che è necessario a volgere così gran
mole che vi sieno molti ministri, essendo anco il desiderio negli
uomini di soprastare agli altri connaturale a tutte le genti ed a
tutte le nazioni, troppo infelici sarebbero quei sudditi che non avessero modo onesto di soddisfare a questo comune affetto, dovendosi in ogni ben regolato governo tenere le parti di esso più
contente che sia possibile, essendo l'ambizione nell'uomo come
il vento che non si può tenere ristretto, ma conviene che abbia
ove esalare, e come il fuoco che quando se gli vuole proibire l'ascendere, spezza ogni clausura. Ma un mortalissimo veleno che
distrugge ogni buona azione, corrompe il governo, e deturpa la
giustizia, è l'introduzione di vendere tutte le magistrature e cariche benchè grandi, che sono dai re dispensate, delle quali se ne
fa pubblica e vergognosa mercanzia, poichè quelli che le hanno
comprate dalli re, o avute in premio di fatiche e meriti, le rivendono e guadagnano, onde quelli che le comprano a prezzi cari se
le fanno fruttare con quel danno della giustizia che si può pensare,
stimando essi che gli onori senza gli utili siano come li cipressi
che sono belli ma senza frutto.</p>
<p>Ora venendo al particolare governo delli re, dirò che vi sono
tre Consigli reali, che si chiamano di Stato: il primo che è di grandissimo numero nel quale entrano non solo tutti li principi ma
molti cavalieri e moltissimi di roba lunga, si chiama Consiglio
delle partite, si riduce di raro e serve a quelli che vi entrano
piuttosto per segno e marca di onore che per officio ed operazione alcuna. Da questo così numeroso se ne cava un altro che si
chiama delle finanze, che vuol dire delle regie entrate. In questo
vi entrano tutti li principi che entrano anco nel primo, e di più
si cavano intorno a venti altri soggetti secondo il gusto del re,
da lui scelti: in esso si tratta del denaro e delle spese della corona, vi si riducono li principi rare volte, come nè anco nel primo, benchè sieno dell'uno e dell'altro, ma non vi vengono perchè non se ne curano, se non quando alcuno di loro è chiamato
per trattarsi materia spettante al carico e governo che egli ha;
nè anco li consiglieri vi entrano tutti, di modo che non si riducono più di dieci o dodici per l'ordinario; la più degna persona che
vi si ritrovi è il presidente di esso, ma quando egli non vi è,
sempre questa carica è del cancelliere.</p>
<p>Il terzo si chiama Consiglio degli affari nel quale si trattano
solo le cose importanti di Stato, ed è di quelli che piace al re
scegliere dagli altri Consigli: questo sotto Enrico IV era di pochissimi, perchè non vi voleva altri che quelli del ministero, dei
quali avesse avuto bisogno, essendo la sua sola mente il Consiglio ed il consigliato, dipendendo ogni deliberazione dal suo volere e dalla sua intelligenza; in questo vi era sempre il cancelliere
ed un segretario che è Villeroy, e vi era in capo mons. di Rosny
che è il duca di Sully, il quale per tanti avanzi ed aumenti fatti
alle regie entrate, e tanti emolumenti del re si era in maniera introdotto nella grazia di Sua Maestà, che a lui non era deliberazione alcuna secreta, pensiero alcuno del re occulto, nè si faceva
mai cosa senza la sua presenza: ora questo Consiglio è fatto
maggiore, come dirò a suo luogo.</p>
<p>Ma perchè il regio servizio non solo ha bisogno di consiglio,
ma di ministri ed officiali ancora, vi sono li officiali della corona,
come il contestabile che è il duca di Montmorency, il cancelliere
mons. di Scellery, il conte di Soissons maggiordomo maggiore,
il duca di Guillion cameriere maggiore, il signor di Anville ammiraglio, il duca d'Epernon generale della fanteria, il signore di
Bellegarde gran scudiere, il duca di Sully generale dell'artiglieria, vi sono otto marescialli e sei segretarii di Stato, il capo dei
quali è Villeroy, ed altri officiali, così di servizio della casa, come
di guerra, che saria lungo e tedioso il riferirli. </p>
<p>Capo di questo governo e principe di questa monarchia fu
Enrico IV il grande, così chiamato e per le cose grandi da lui
fatte, e per le deliberazioni del Parlamento, che ha voluto segnalare la sua memoria con questo nome. </p>
<p>Questo gran re adunque, che si può dire nato nelle guerre,
nei pericoli allevato, e nelle fatiche indurato, si ha con la virtù
e con il valore fatta la fortuna compagna contro il potere delli
maggiori re e principi di Europa, e contro le forze d'unioni,
per non dire ribellioni di tutto il regno, sempre vittorioso, e non
mai vinto, acquistandosi gli animi e l'amore degli amici col terrore dell'inimici, e le vittorie ancora col solo nome, rendendosi
ammirabile appresso tutte le nazioni, acquistato così ampio regno,
e ridottolo a compita unione ed alla debita obbedienza: onde ha
oscurata la gloria sino degli antichi Cesari e Pompei; e perciò si
può veramente chiamare re dei capitani e capitano dei re, e dopo
così grande acquisto eguagliando e forse anco superando con la
clemenza la forza, dopo vinti li corpi con il ferro, volle vincere gli
animi col perdonare, e solo allora cessò di vincere quando cessò
di vivere, ed anco per dar quiete e qualche ristoro al suo regno;
dopo tanti travagli e così lunghe miserie di guerre civili, dopo
sostenuta la fierezza e crudeltà della forestiera milizia volle con
quella onorata pace di Vervins introdurvi e fermarvi la quiete.
Ma perchè per altro non dava la pace alla Francia, che per portare la guerra alla Spagna non essendo estinto in lui il desiderio
di gloria e le speranze di nuovi acquisti, irritato anche da diversi
tentativi delli Spagnuoli, come intelligenze in Marsiglia, trattati in
Bajona, fomenti di congiure col maresciallo di Biron ed altre
cause, andò preparando materia ed ordendo una tela o per dir
meglio covando una mina che scoppiando poi al tempo da lui destinato avesse portato la rovina alli suoi emuli. Fu ben fatta a quel
tempo la tregua dalli Stati che al principio fu con poco suo gusto, ma poi andò accomodandosi pensando che così come avrebbe
sempre avuti pronti quei popoli a muoversi e rompere la tregua
ad ogni cenno, non mancando mai pretesti a chi si vuole partire
dall'amico, così avrebbe fatto disunire quel veterano esercito che
era in quella provincia, ed avrebbe privo il suo avversario della
più valorosa ed esperta milizia che egli potesse in alcun tempo
avere. Firmò con essi Stati più certa e ferma unione, delle forze
soldatesche de' quali ha sempre sperato molto. Aveva conclusa lega con i principi protestanti, se l'intendeva ed aveva avuto soccorso di navi dal re di Danimarca, trattava lega con il re d'Inghilterra, si era unito col duca di Savoia col matrimonio, aveva
anco intelligenza con molti principi d'Italia e teneva mano nelle
sollevazioni dei Mori; tali erano li pensieri di quella persona, ma
non è cosa così alta a cui il braccio della virtù non arrivi.</p>
<p>Andavano queste negoziazioni maturandosi con non molta
fretta, come sogliono fare quelli in petto de' quali stà a lor voglia il fare e non fare un azione, che la vanno perfezionando con
loro comodo; ma venne occasione che fece rompere ogni indugio e precipitare ogni lunghezza. Amava il re o per dir meglio
ardeva il re dell'amore della moglie del principe di Condè, figliuola del contestabile, dama veramente di gran bellezza, ornata sopra
tutto di una grazia e di una maniera vaghissima e nobilissima,
come l'abbiamo veduta alla corte: si risolvè il principe suo marito tenerla per degni rispetti lontana dalla corte, e la faceva stare
al suo luogo distante due giornate; il re impaziente di questa lontananza procurò più volte farla ritornare, nè seguendone l'effetto fece che il contestabile suo padre gliene scrivesse, ed infine
che la stessa regina moglie la richiedesse, e glielo comandasse anco, e così la fece ministra delle sue proprie discontentezze. Ma
non potendo ottenere il suo fine nè anco per questa via, si ridusse
per quanto vien detto, che non ardisco affermarlo, ad andare lui
con un altro solo vestiti da pellegrini per vederla, il che non gli
venne anco fatto: onde il principe suo marito irritato forse anco
da altra parte si risolse partire dal regno con la moglie, e passare come fece in Fiandra, onde intesa questa cosa dal re la sentì
con quell'acerbità di animo maggiore che si possa immaginare:
era duplice il suo dolore per due potentissime cagioni, l'una per
esser privo della più nobil cosa che egli bramasse, l'altra perchè
con ragione temeva che i suoi emuli si servissero di questo
istrumento per fargli moto nel regno, o mentre egli viveva o dopo la morte sua al figliuolo; onde da due stimoli punto, amor e
gelosia di regno, affetto e ragion di Stato, come amante e come
re ferito nelle più sensibili affezioni che egli avesse, sollecitò con
tanta forza li principiati disegni che mise in punto in pochissimi
giorni, ed inviò a Chalons di Sciampagna intorno a trentamille
fra pedoni e cavalli, coi quali voleva che fosse la sua persona, in
Provenza e Delfinato quindicimille fanti, e duemille cavalli sotto
Lesdighières per l'Italia. Diede cura al duca di Montbason che
con dieci mille fanti si unisse con i Mori in Aragona, chiamò
legni di Danimarca e dalli Stati per Genova, oltre a quelli che
aveva assoldati del Danzer, ed infine erano i suoi pensieri in
un tempo stringere da l'una parte la Fiandra con le sue genti e
con quelle de' protestanti: in Italia voleva assalire Genova con
le forze marittime che ho detto, e vi aveva intelligenza dentro
e colle genti di Lesdighières e con quelle di Savoia, e di altri principi coi quali aveva intelligenza assalire lo Stato di Milano. E dalla parte di Aragona con li diecimille fanti che ho detto
del duca di Montbason ajutare la sollevazione de' Mori e metter
confusione in tutti li regni di Spagna. Aveva il re stipulato con il
duca di Savoja che lo Stato di Milano dovesse esser diviso tra
quelli che vi fossero intervenuti, che sperava egli che dovessero
essere o tutti o quasi tutti li principi d'Italia, onde parlandosi del
Pontefice ebbe a dire: io lo pregherò, lo esorterò, e poi dirò che
io voglio così. Della Serenità Vostra teneva per certo che se non
prima, almeno al principio de' suoi progressi ella si fosse unita
seco per possedere Cremona, la Ghiara d'Adda e Lecco vicino al
lago di Como di qua dell'Adda: aveva pensiero di tener Genova
per sè come porta d'Italia, che congiungeva la Provenza con questa provincia e forse anco il castello di Milano per freno di quello
Stato, e poi passare nel regno di Napoli come fece Carlo ottavo.
Aveva poco buoni pensieri sopra il granduca passato, dicendo il
re che lo Stato di Fiorenza era di sua moglie, come primogenita
del granduca Francesco, e non essendo di quello Stato eredi li
maschi, soli governandosi esso con la legge comune non poteva il
granduca Ferdinando appropriarselo: ragioni che congiunte con
la potenza e con la forza dell'armi avriano fatte grandi impressioni. Non si può dire con quanta diligenza per non dire rabbia
erano sollecitate queste provvigioni, ed avendo coronato la regina
due giorni prima voleva partire il martedì susseguente, eccitato
dalle due sopradette cause di amore e di ragione di Stato. Vedeva
ognuno, e da ciascheduno era intesa la passione del re, che ne fu
fatta anco una canzone sopra la partita della principessa che posta in musica si canta per tutta la Francia e frequentissimamente
in presenza della stessa regina che la ode anco senza dispiacere.
Passò tanto innanzi il concetto che il re movesse tante armi e volesse fare tanti tentativi per causa di amore che il padre Gottone
gesuita, che stava sempre all'orecchio del re, teneva per quanto
ho sentito dire in Francia, che non lo affermo, opinione che per
schivare li mali maggiori e la morte di tanti e l'esterminio di
città e forse della religione, fosse bene porre la principessa nelle
mani del re, la quale in Francia era chiamata nuova Elena. Era
maggiormente eccitata questa passione del re, e quasi come da
mantici acceso il fuoco e da nuova esca più accresciuto, per le frequenti e continuate lettere della principessa, che gli scriveva che
si ricordasse che come re non solo ma anco come suo cavaliere
era obbligato a liberarla dalla servitù nella quale stava, rammemorandogli che era in mano delli nimici di Sua Maestà. Erano così acuti ed ardenti stimoli nell'animo del re queste lettere che lo
spingevano ad ogni risoluzione, sperava facilità nelle imprese, per
lo stato degli Spagnuoli, così per la difficoltà del denaro come perchè lo Stato di Milano era disarmato e privo di difesa, dormendo
gli Spagnuoli (qual si fosse la cagione) di un profondo letargo, dal
quale si sono svegliati solo dopo la morte del re, in tempo che
non temevano più di offesa. Mentre erano le cose in questo stato
successe il caso detestando della morte del re, nel modo che si sà,
la quale troncando come falce tutte le speranze concette, e quasi
fulmine atterrando tutte le macchine, ridusse in niente così gran
mole di negozii e d'armi, e liberò li suoi avversarii da grave pericolo, anzi pure dalli danni che gli sarieno certamente occorsi,
restando non solo sicuri, ma con modo ancora di spaventare gli
altri, e farsi temere da ogni uno senza timore di contrasto. Persuade la ragione che il traditore non si sia messo da sua parte,
ma ad istanza di altri, e da altri persuaso: ben è stato il traditore
molto costante nelli gravi tormenti, e quello che più importa il
confessore gli diede l'assoluzione con questa condizione, che se
l'avesse fatto persuaso da altri, o che altri ne avessero parte, non
li rivelando non s'intendesse assolto, ma si bene quando altri non
ne avessero avuto parte, ed egli la tolse con questa condizione.
Ora se questa madama di Comans dice il vero sarà una delle due,
o che volendo il parlamento il duca nelle mani, egli e li suoi aderenti che sono li addetti ai Guisa ed ai Gioiosa prenderanno le armi in mano ed all'incontro li principi del sangue faranno lo stesso, e così queste due fazioni potriano venire alle prese ma però
vi sarieno le discordie private, o che come è da credere la regina
coll'interporvi l'autorità reale le sopirà, ed imporrà silenzio ad
ogni cosa e vorrà bere (per schivare maggior male) questo amaro calice di lasciare il marito invendicato; nè è anco fuori di ragione che vi abbia mano la marchesa di Vernouil per le qualità
sue e per le cose passate, avendo ella procurato di essere moglie
del re io virtù di una promessa in iscritto fattale da Sua Maestà
di prenderla in moglie ed anco contandole per prezzo sessantamila
scudi, per la qual causa avendo ella avuto il pagamento della virginità, giudicò il Parlamento essere Sua Maestà fuori d'obbligo
del matrimonio, e questa donna d'ingegno non meno terribile e
vendicativo che pronto e vivace pensò di aprirsi la strada ai
suoi fini in qualche modo; ebbe, per quanto si dice, mano nella
congiura di Biron per far morire il re colla regina, ed il Delfino
acciò il figliuolo corresse la fortuna del regno, ma non vi essendo
tante prove che bastassero non fu dal Parlamento molestata: ben
il re così pregato da' suoi servitori ed in particolare dalla regina
la licenziò dalla corte. È costei poco amata per non dire odiata
dalla regina, così perchè aveva fatto ogni cosa per tenere ella il
luogo della regina, e far succedere il figliuolo al regno, parlando
di essa anco con poco rispetto, onde ebbe a dire al re prima che
venisse essa regina queste parole: Sire, quando verrà questa vostra bandiera? rispose il re sdegnato: quando avrò cacciato le
meretrici di corte; ma anco perchè crede che ella abbia avuto
pensieri e macchine contro la sua vita e de' figliuoli. Lo sa benissimo la marchesa, e dice che la regina non ha altri affetti (imputandola di donna priva di senso) che l'amore con la Concini e l'odio seco; ora quale parte abbia costei nelle cose dette da quella damigella non lo posso sapere, ma dalla sua natura e dalle cose passate si può argomentare ogni male; ma sia come si voglia,
Dio è giudice.</p>
<p>Portata la nuova alla regina prima della ferita, poi quasi subito della morte, mentre voleva ella andare per vederlo, fu impedita da mons. di Villeroy che le disse: madama, bisogna lasciare
le lagrime, e serbarle ad altro tempo, ora si conviene fare da regina, e non da donna; e così furono convocati li principi che erano in Parigi, fu trattenuto il popolo con speranza che il re fosse
vivo, fu creata la regina reggente, fu scritto per tutte le provin
cie, armate le milizie, e fatte tutte le necessarie provvisioni; così
ogni cosa passò quieta, piacendo a sua divina Maestà per consolazione di così gran dolore, che la pietà e l'orrore di così grave
accidente in persona tanto gloriosa, in luogo e tempo tale, che le
lagrime non solo di tutti li soggetti, ma col senso comune di tutto
il mondo, acquistasse e sopisse in molti gli affetti, li pensieri e le
pretensioni, unisse li voleri nel desiderio di vendetta e nel bene
del regno, e sicurtà del nuovo e piccolo re: che fu veduto (o gran
mutazione delle cose umane!) il terzo giorno dopo il fatto quella
regina che con tanta pompa e tanto splendore poco prima era
stata coronata, e doveva due giorni dopo fare così solenne entrata
in Parigi, andare coperta tutta di nero col figliuolo avanti e li
piccoli bambini portatile dietro a piedi, non solo privi del regio
splendore, ma con oscurità lacrimabile alla chiesa di Nostra Donna, dando esempio al mondo, e facendo vero testimonio della volubilità delle cose umane e dell'instabilità della fortuna.</p>
<p>Si mutò con questa caduta lo stato di tutte le cose, e quello
che prima era riposto in un solo capo, dico io un solo capo, poichè se comunicava con altri li suoi pensieri, lo faceva in quanto
aveva bisogno di ministri; fu formato un Consiglio appresso la
regina, il quale fu pur chiamato degli affari, ma così come prima
era solo in nome, così ora ha non poca autorità, poichè non si
fa cosa d'importanza senza esso, anzi che essendosi posti in gelosia che la regina la sera consigliasse a parte con Villeroy, ed il
cancelliere con un suo medico, e vi intervenisse anco il Concini,
del quale parlerò poi, fu avvertita ed ella se ne astenne. </p>
<p>È composto questo Consiglio di tutti li principi del sangue,
che sono tre, cioè, Condè, Contì e Soissons, dei cardinali di Gioiosa
e d'Epernon, dei duchi di Umena, di Guisa, di Sully, di Nivers, di
Bouillion e d'Epernon, del contestabile, del presidente Giannino, del
gran scudiero, di Villeroy, del cancelliere e di altri: e vi possono anco
intervenire li marescialli che oltre il duca di Bouillion sono sette,
cioè due della Chartres, Lavardino, Brissac, Rodophin, Ferraque
e Lesdighières, ed oltre di questi vi entra anche il Concini, capo e
perpetuo presidente di questo Consiglio, e la regina reggente; la
quale dopo intesi li pareri risolve il tutto, e delibera quello che le
piace tenendo le veci del re, della quale dovendo io parlare come
degli altri ancora del Consiglio, giudico necessario dire alcuna
cosa prima della persona del re e della casa reale.</p>
<p>È il re di anni nove e mesi sei: quanto allo esteriore di bellissimo aspetto, il corpo poi è tanto ben proporzionato e ben composto, che spira tutto vaghezza e leggiadria, ha movimenti di
tanto garbo e così graziosi, che più non si può desiderare, ed infine
attrae gli uomini che lo veggono non solo ad amarlo come piccolo figliuolo, ma a riverirlo come re. L'ingegno poi è vivacissimo, pieno di una incredibile prontezza ed attitudine ad apprendere tutte le cose, e mostra anco prudenza quanto importa la età,
e massime nelle funzioni ed azioni pubbliche nelle quali osserva
mirabilmente il decoro; le risposte sue sono piene di spirito e
vivacità, e per segno di ciò ne dirò alcune. Il giorno che si consacrò ed unse, durarono le cerimonie in chiesa dalla terza ora fino alle 22 ore, e più, nel qual tempo il povero figliuolo era stato
occupatissimo in diverse azioni di lunga pazienza e però di gran
fastidio ad un fanciullo, e quello che è peggio senza mangiare fino a quell'ora: onde essendo ritornato in casa gli fu dalla madre compassionandolo detto, che aveva molto patito, che doveva
essere stanco ed annojato dicendo: io non credo, figliuolo, che
vorreste aver più a fare questa fatica. Rispose egli, si bene, madama, ma per un altro regno. Di più essendogli posto in chiesa lo
scettro in mano pesante per l'argento e per l'oro di che era fatto, e per le gemme delle quali era ornato, tremavagli un poco la
mano: onde il principe di Condè che come primo principe del
sangue gli era vicino, volse porre la mano sotto al suo braccio
per sostenerlo; si rivolse egli e disse: no, no, lo voglio portare io
solo e non voglio compagnia. Un'altra volta dicendogli la regina:
io vi vorrei poter tirare le gambe e farvi grande, rispose: che mi
gioveria esser grande di corpo e piccolo d'ingegno? Non ha
grande inclinazione alle lettere, nè di esse impara altro che le
lingue ed un poco di matematica, ma mostra estremo gusto degli
esercizii di vita e delle cose militari, poichè ha piacere di vedere
le compagnie armate ed ordinate, ed egli ancora quando era delfino ne faceva da scherzo di fanciulli, e ne ordinava; infine ha la
più nobile indole che si possa desiderare in un fanciullo reale. Dicono li Francesi che ha il corpo della madre e l'animo del padre,
e sperarieno anco che se egli avesse l'esperienza del padre, al suo
tempo non gli cederia di virtù, nè di gloria: ma chi si può sicuramente promettere in così piccola età certo esito pel futuro, dovendo egli passare per il liscio della gioventù, ove sempre si cade o si sta per cadere, ed è più incerta la strada del giovane nella
prima età che quella della nave nel mare, o dell'uccello nell'aria,
che per l'una dalli venti, e per l'altra dalla facilità del campo per
dove corre, è trasportato variamente. È egli ora amatissimo da
tutti così per il padre come per sè stesso, è stato con universale
consenso accettato per re da tutti li principi, per tale riconosciuto da tutti li parlamenti, e da tutti li popoli per tale riverito, e
con l'assenso di tutto il regno consacrato, onde non vi è più
pretensione, nè più chi ardisca pensarvi.</p>
<p>Doverei in questo luogo dire alcuna cosa delle cerimonie e
solennità della consacrazione di Sua Maestà, che sono le maggiori
e le più celebri che si sogliono fare in Francia, così per concorso
di principi come per apparati e per solennità d'operazioni, ma
essendo a ciò stato supplito abbondantemente dalla diligenza dell'illustrissimo sig. Foscarini che vi fu presente e vide ed osservò
ogni cosa non ne dirò altro, solo questo racconterò che dicono li
Francesi che la sacra ampolla dove è l'olio dell'unzione, fu portata dall'angelo sopra l'altare e che mai di essa ne manca l'olio
benchè per tante centinaja d'anni si sieno unti tanti re e conseguentemente se ne dovrebbe aver consumato maggior quantità,
non essendovene mai stato aggiunto, ma che volendo il Signore
Iddio dare a quel solo regno questa grazia di ungergli i suoi re
come faceva dei re antichi ebrei e autorizzare col braccio divino
il loro dominio, voleva anco mostrare con qualche segno miracoloso esser questa operazione sola di Dio. </p>
<p>È la regina Maria de' Medici di anni 43 in circa, figliuola del
granduca Francesco, donna di gran maniera, di molta gravità, e
veramente tratta con tanto decoro e con modi così propri alla sua
grandezza che nulla più, ha anco mista la gravità con l'affabililà
e certo nell'apparenza riesce molto bene, e assai prudente, ma
un poco timida, e per il sesso e per la natura è tarda nelle risoluzioni, ma ferma in esse, non è così sottoposta all'affetto e così facile alle lagrime come sogliono essere le donne, è religiosa e di
lodevolissimi costumi: soleva in tempo del marito non curarsi
punto delle cose gravi, e lo mostrava aperto quando dal re era
chiamata nel Consiglio che lo faceva spesso per istruirla, che
o non curava, o non intendeva, o mostrava di non intendere e
scoprire anco poco talento, attendeva alli suoi comodi, ed al suo
corpo, levandosi tarda, e consumando assai tempo in ornarsi, e
poco ad altro pensava. Ma dopo la morte del marito mutò in maniera forma di vita, che quando noi eravamo in corte, sempre era
al levare del sole in piedi accomodata, ed in negozio. Stava tutta
la mattina in Consiglio ed il dopo desinare dava udienza a personaggi, e fino a sera stava in continuo negozio: vita che ad una
donna suol essere assai grave. Favorisce ella in estremo con una
sua donna condotta seco da Firenze che si addimanda la Concina, e
per lei il marito, il quale ha non solo arricchito in maniera che
ha comperata una contea ed un marchesato ed un nobilissimo palazzo in Parigi, e con sessantacinquemille scudi ha acquistato il
grado di primo gentiluomo della Camera, solito darsi a' principi:
lo ha creato consigliere di Stato e gli ha dato un'Abbadia che
per l'entrata che ha e per la collazione di beneficii grandissimi,
soleva darsi a' parenti della Corona, non guardandosi in Francia
a dare le Abbadie alli maritati ed anco alle stesse donne, e gli avrebbe anco dato più quando non ne fosse stata ritirata. Ha egli
molta autorità e perciò li presenti corrono e si accrescono le sue
ricchezze, ma non sarà per molto, se la invidia, la quale anco egli
si nutrisce con l'alterezza ed il disgusto che ha di ciò la corte, e li
più grandi lo lascino in questo stato, essendo solito alli troppo alti
e subiti voli essere vicini li precipizii. Ben è vero che mentre la
regina avrà autorità può sperare piuttosto aumento che temere
diminuzione del suo grado, o almeno sino che la regina sarà reggente.</p>
<p>È stato si può dire fatale il governo de' pupilli e la minorità
delli re alle donne di casa de Medici: Catterina la prima, e Maria
la seconda, tutte due rimaste vedove quasi di una stessa età: tutte
due reggenti, tutte due con suprema autorità. L'una e l'altra di
queste ha favorito una delle fazioni per bilanciare l'altra, camminando quasi per una medesima via. Voglia Dio che non ne seguano li medesimi eventi, benchè ora la materia non sia tanto disposta, ben l'una è stata più vivace di spirito dell'altra, di maggior cuore e più desiderosa di dominio: come anco si può dire
fatale il nome di Enrico alli re di Francia, che tutti di questo nome sono morti di morte violenta: Enrico l, si dice, di veleno, Enrico II dalla lancia, Enrico III dal frate, ed Enrico IV si sà, ma in
quest'ultima appare la forza del fato o per dir meglio del volere
divino molto più aperta. </p>
<p>Fu detto alla regina da un medico che di grazia ella non lasciasse uscire di casa quel giorno il re, che correva rischio, ella
ne lo fece pregare, ed egli non volse: mandò una damigella e gli
diede denari, perchè andasse a giuocare seco, andò ella, ma non
giovò, che non volle egli giuocare, il capitano delle guardie lo
volle accompagnare ed egli lo licenziò, ma di più, la strada ove
fu morto che si chiama la ferrovaria, ove si vendono lavori di
ferro, ha da un capo una porta che entra in un cimitero, il quale
ha un'altra porta dall'altro capo della strada, che riesce in essa,
nella prima porta entravano tutti li staffieri per riuscir dall'altra,
e ciò per accorciare la via, ed averla con manco fango. Restò la
carrozza del re sola o con alcuni pochi cavalli dietro lontani, che
furono quelli, che presero il traditore, ed in quel tempo successe il fatto. Appare ancor più questo divino volere se è vero che
da questa madama di Comans fosse mandata una lettera alla regina, che le scopriva il trattato, e che ella l'abbruciasse senza leggerla; veramente occulti ed inevitabili sono i giudicii di Dio, nè
vi è forza o consiglio umano che vi possa resistere.</p>
<p>Ha lasciato il già re tre maschi, il re presente, il duca d'Orleans, ed il duca d'Angiò che non essendo ancora battezzato, al
suo battesimo sarà la Serenità Vostra chiamata per compadre, essendo egli nato il giorno di san Marco, che così ci è stato detto
da tutti. Le femmine sono madama, che così si chiama la prima, nè
se le dice il nome d'Isabella che tiene. La seconda madama Cristina, la terza non ha nome ancora, non essendo battezzata. Di
naturali tre, cioè il duca di Vandome, figliuolo della Gabriella,
questo è di dicianove anni incirca, era amatissimo dal re, il che
lo fece anco assai pretendente, ora è poco amato e meno apprezzato, ma è ricco per la moglie che fu unica figliuola del duca di
Mercoena; avrà il governo di Borgogna. Il secondo è il cavaliere
di Vandome di 12 anni, amato dal re presente suo fratello. Vi è
poi il marchese di Verneuil che sta con la madre e si nomina del
titolo di essa ed è quella di che ho di sopra parlato, e che per
l'asserto matrimonio pretendeva che questo suo figliuolo fosse re,
ma le è convenuto abbandonare questi pensieri.</p>
<p>Ora parlandosi della casa reale è ben necessario in questo
luogo dire alcuna cosa ancora della regina Margherita la quale
benchè non sia del colonnello della casa di Vandome è però di casa
Valois che viene dallo stesso stipite da cui ha origine anco quella
di Vandome e che ha per le successioni conservato in se il regno, e se fosse stata maschio sarebbe stata essa il re e non Enrico IV. </p>
<p>Questa dunque unica superstite di detta casa, ebbe l'avo ed
il padre re che furono Francesco primo ed Enrico secondo e tre
fratelli re che furono Francesco secondo, Carlo nono, ed Enrico
terzo. Fu maritata in Enrico quarto, il qual matrimonio fu poi disciolto anzi pronunciato nullo da Clemente ottavo, per due cause: l'una perchè diceva il re che era stato violento, essendo concluso mentre era prigione di Carlo nono, l'altra perchè essendo
parenti non era per parte di detto re stata addimandata la dispensa, che deve sempre essere addimandata così dall'una, come
dall'altra parte, ma non lo fece perchè era allora eretico, e ne
seguì la Pronuntia di nullità ma anco col consenso di lei. Abitò
ella per dieciotto anni in un castello fortissimo in Auvergne sopra
un monte, temendo forse della vita, così perchè aveva voluto vivere liberamente, come perchè prima che si dissolvesse il matrimonio, teneva impedito il re dal maritarsi con altra e conseguentemente gli levava la successione poichè era quella per molte cause inabile alla generazione, ma fatto il matrimonio con la presente regina e di già nato il delfino procurò ella venire in Parigi
e l'ottenne dal re ed ora vi è per mostrare segno di animo non
solo pacato ma amorevole ancora, fece donazione <hi rend="italic">post mortem</hi> al
delfino che ora è il re. Ha questa dama centocinquantamille scudi
d'entrata tra i suoi beni propri ed il suo appanaggio che vuol
dire provvigione come regina, ma non gli bastano, che ne spende
molto più che gli sono poi pagati dalla corona. È questa signora
di mostruosa grassezza, di faccia non bella, così per gli anni che
ne ha sessantaquattro, come per natura. Si orna però quanto può
ancorchè gli ornamenti in tale età nimica alli lisci riescano piuttosto bruttezza: è donna litteratissima non solo di lettere di umanità ma di filosofia e più oltre ancora, è splendidissima, vive alla
regia, e sovviene e ricapita tutti li letterati che ne sono degni. Parla benissimo, è umanissima, fa magnifiche e grandi fabbriche, vive con continui diletti. Vi sono sempre nel suo palazzo
musiche, balli quando si può, cioè quando non vi è duolo come
ora per il re, banchetti continui, amore di dame e cavalieri ed in
fine ogni sorta di diletti e si può veramente chiamare la sua casa
il palazzo di Alcina, ma ne ha anco qualche ragione poichè il
convenir ubbidire ove dovea comandare, bisognar onorare e servire a chi per sangue è inferiore, il veder un re dell'altrui ventre
che doveva esser del suo, gli danno causa di malinconia e però ha
bisogno di consolazione.</p>
<p>Ora ho finito di ragionare del sangue reale, e vengo a dire alcuna cosa di quelli del Consiglio, e perchè il dire di tutti saria
troppo tedioso e superfluo ancora non vi venendo molti poichè nè
anco vi sono chiamati, dirò solo delli principali. </p>
<p>Il principe di Condè primo principe del sangue reale non è
di gran spirito nè di molta prudenza, ma però per essere quello
che egli è, e genero del contestabile ha gran seguito e molti ricorrono a lui volendo grazie od altro, poichè nella minorità del
re stimano grande la sua autorità.</p>
<p>Il principe di Contì ha molti impedimenti, così nelle orecchie
come nella lingua: e la moglie che è dei Guisa, sorella del duca
e del principe di Joinville, governa ogni cosa.</p>
<p>Il conte di Soissons fratello del detto principe è uomo di assai ingegno ed eloquente molto ma di tanta pretensione e così
alto pensiero, che crede che ogni cosa se gli convenga, tutto se
gli debba, nè sia premio che non sia minore del merito, nè dimanda che non sia più piccola del concetto. Procede con noi
molto alla grande poichè prese la mano diritta in casa sua, ci accompagnò poco e meno ci incontrò, non ci rese la visita. </p>
<p>Vi sono poi li cardinali dei quali parlo dopo li principi del
sangue, perchè li principi del sangue in Francia precedono li cardinali.</p>
<p>Il primo è il cardinale di Gioiosa fratello del cappuccino, che
ebbe una figliuola che si maritò col duca di Montpensier principe
del sangue, ed ora è moglie del duca di Guisa. Ha questa una figliuola sola, che era destinata al duca di Orleans e poi richieduta
dal conte di Soissons per suo figliuolo, onde sono poi successi
quei disgusti tra lui e la casa di Guisa che si sa. Di questo cardinale non dirò altro poichè è molto ben conosciuto dalle Eccellenze Vostre, essendo stato qui per le cose dell'interdetto. </p>
<p>Vi è il cardinale di Epernon famoso per le lettere, per l'eccellente erudizione e per il merito che ha colla corona, per aver persuaso Sua Santità alla dissoluzione del matrimonio, ma per non
esser di gran sangue non è in gran stima ed è poco chiamato. </p>
<p>Di principi stranieri, come dicono essi, il duca di Umena che
fu al tempo della Lega luogotenente della corona, è principe di
gran prudenza, gran capitano di molto splendore e molto compito signore, ma è stroppiato dalla gotta e si fa portare in <hi rend="italic">cadrega</hi>:
fu al tempo della guerra turchesca sopra le nostre galee, e due
volte che siamo stati assieme sempre ha voluto ragionarne meco.</p>
<p>Il duca di Guisa giovane di 34 anni, principe di spirito, di
prudenza, benchè ancora lui vada poco in Consiglio, pure è assai
stimato e molto amato dalla regina la quale tiene gran dipendenza con questi Guisardi. Mostrò questo duca segno di valore militare in tempo di sua gioventù e se continuava l'esercizio riusciva
un gran capitano, ma la pace gli ha levato il modo: fu dei primi
della Lega che s'accostasse al re ed ora si mostra svisceratissimo
della corona.</p>
<p>Il duca di Nivers di casa Gonzaga sta poco alla corte, è
giovane di spirito ed è conosciuto da Vostra Serenità poichè fu
qui a Venezia.</p>
<p>Il duca di Sully benchè eretico anzi capo di essi, uomo di
grande ingegno, di molta eloquenza e nelle cose del denaro e del
governo delle entrate intelligentissimo, era perciò caro ad Enrico
IV che consigliava ogni cosa seco, e voglia Dio che questa licenza
datagli dalla regina non versi qualche male o per l'uno o per
l'altro verso, e tanto peggiore segno è quanto si è egli assentato
dalla corte. Ciò è nato per la poca intelligenza che è tra lui, Villeroy ed il duca d'Epernon.</p>
<p>Il duca di Buglione è gran soldato, ed uno delli capi e marescialli del regno, non sta molto in corte.</p>
<p>Il duca d'Epernon è molto savio e ricchissimo, si governa
con grande accuratezza e con grande economia, ma però con
splendore, anco questo non sta molto in corte, era poco amato
dal fu re ed egli benissimo lo sapeva. Di questa colpa della morte
del re, che ora gli viene attribuita, non ne potemo sapere noi cosa alcuna.</p>
<p>Il contestabile è stato uomo di gran sapere, ottimo soldato e
di gran prudenza, ora è vecchissimo e non esce quasi mai di casa. </p>
<p>Monsignor di Villeroy è uomo d'invecchiata prudenza, d'intelligenza compita delle cose di Stato, sta continuamente alle orecchie della regina ed ha seco unito il cancelliere che è monsignor di Sellery, uomo anch'egli di molta prudenza. </p>
<p>Nominerò anco in questo luogo il Concino ancorchè non nomini molti altri che lo precedono, ma lo faccio perchè è sempre
all'orecchio della regina: questo è fiorentino, nato assai mediocremente, arricchito come io ho detto per particolare favore della
moglie, ha poco o nulla altro di buono che il favore e la grazia
della regina.</p>
<p>Somma autorità in questo Consiglio hanno questi, cioè Villeroy ed il cancelliere, al parere dei quali per lo più la regina si
riporta, e voglia Dio che ciò non causi qualche rovina, poichè essendo questi due uniti ed avendo come hanno molte passioni ed
affetti e molti amici e nemici, col voler nuocere a questi e giovare
a quelli non si causino moti.</p>
<p>Vi è tra Villeroy ed il duca di Sully quasi aperta nimicizia,
per la quale è disgustato: è vera la licenza che ha avuta dal carico
come ho detto di sopra, col quale oltre l'onore profittava molto.
Potria, essendo capo di eretici, far gravi motivi. </p>
<p>Il Concino per i favori che ha con la regina ha anco con lei
molta autorità; faceva costui il dipendente dal conte di Soissons
ed ora essendo guadagnato da Spagna, come intendo per mezzo
di Fiorenza porterà unito con Villeroy ed il cancelliere grandemente gl'interessi del re cattolico.</p>
<p>Questo Consiglio ed il volere della regina hanno fini tanto
diversi da quelli del re morto che si possono dire contradittorj, ed
i mezzi anco sono conformi alli fini. Voleva il re con la guerra
ampliare il dominio, questi con la pace lo vogliono conservare:
teneva bassi ed ubbidienti tutti li principi, in questo è cresciuta
tanto la loro autorità e sono tanto avanzati che sono quasi altrettanti re. Risparmiava esso il denaro, questo governo lo partisce fra i grandi, anzi si può dire che lo profonda. Allora vi era
petto da resistere ad ogni accidente senza timore, ora d'ogni cosa si teme nè vi è alcuno che non pretenda col farsi temere d'ottenere ciò che li viene voglia. Allora speravano gli amici e temevano, ora li primi poco sperano e i secondi nulla temono. Allora
si accarezzavano li soldati, si stringevano leghe, si facevano amicizie: ora di questi non si cura e si attende a poco altro che alli
proprii interessi ed al proprio amore nemico dell'amor pubblico
e che non meno lo consuma di quello che faccia il calor febbrile,
il caldo naturale. Ha la regina per fine principale la pace, così
interna, come esterna, così perchè le guerre non sono azioni da
donne e da pupilli, come perchè crede col mezzo della pace conservarsi più sicura nel governo. Per tenere adunque lontane le
guerre esterne, essendo venuto in corte il duca di Dupont per
parte de' principi protestanti uniti in Ala, mentre da Spagna e da
Roma era con diversi officii trattenuto il passare del soccorso di
Francia per Cleves, egli dopo fatti gli ufficii di complimento e
sollecitatolo a suo potere, domandò la conferma della lega conclusa dal fu re con i detti principi protestanti, la quale era offensiva
e difensiva con obbligazioni alle parti di non potersi ritirare in
caso di guerra se non col consenso dell'altre parti. Rispose la
regina essere tanto oppressa dal dolore per l'acerbissima piaga
della morte del suo marito e signore ed involta nelli affari del
Regno che non poteva per allora applicare l'animo a negozio
tanto grave ed importante, e che a tempo più opportuno avrebbe
lei mandato ai detti principi un suo ambasciatore per trattarne, e
così fu licenziato Dupont con parole generali e d'ufficio. Ma poco
prima aveva conclusa e firmata la lega con gli Stati col mezzo
dell'ambasciatore Vendermille, la qual lega difensiva e con obbligo alle parti di pagare il re in caso di rottura diecimille fanti
agli Stati e li Stati in caso di rottura al re cinque mille e tutto per
metà: deve durare questa lega quanto durerà la tregua con gli
Spagnuoli.</p>
<p>Aveva il già fu re principiata trattativa con il re della gran
Brettagna di lega, la quale trattativa mentre visse Enrico fu tirata in lungo, così perchè il già re non aveva compito gusto con
quello della gran Brettagna come perchè dubitava l'inglese essere tirato in guerra al che non assentiva, nè aveva anco gusto
aggrandire più un così valoroso e bellicoso re, ma dopo la morte di Sua Maestà assicuratosi che i fini del presente governo erano
volti alla pace, non alla guerra, alla difesa e non alla offesa, alla
conservazione e non all'aumento, considerando che la lega difensiva gli apportava sicurtà e lo allontanava dai pericoli, venne alla
conclusione nei 4 luglio prossimo passato col mezzo di milord
Uton; le condizioni sono eguali di pagare in caso di guerra rotta
qualsivoglia delle parti seimille fanti, e per mare otto navi con
mille duecento fanti sopra armati di tutto punto; arrestare nelli
loro regni tutti li vascelli di quel principe che li avesse arrestati
al collegato, sicurtà di coscienza e cose simili. </p>
<p>Aveva Enrico IV firmata la lega e capitolazione col duca di
Savoja coll'intrapresa dello Stato di Milano e di altro. Di questo
non se ne parlò più nè per l'una nè per l'altra delle parti,
come di parto morto con l'istessa morte del re. Si è ben continuata la trattazione del matrimonio, dal quale la regina a poco a
poco si è andata discostando, ed ora anco lo ha disciolto, e ciò
per due cause: l'una è perchè teme in fine, ch'egli si unisca con
gli Spagnuoli, ed abbandoni la Francia, l'altra perchè non vi essendo più in quel regno fini di far acquisti in Italia, e poco di
aiutare altri, se non sieno astretti da collegazione, poco se ne curano, e forse anco perchè vuol maritare più altamente la figliuola.</p>
<p>Trattava con gran calore il marchese Botti ambasciatore del
granduca il matrimonio di questa principessa con il principe di
Spagna: la regina non vi saria repugnante, con parole affettando
ella la pace, le parerebbe assicurarsene con questa via. Villeroy,
il cancelliere e il Concino la persuadono, ancorchè temano, che
gli Spagnuoli voglino solo sturbare Savoja e poi al ristretto non
ne far nulla. Ma gli altri del Consiglio oltre a questo, veggono
che ciò saria un insospettire gli Ugonotti, e dar loro le armi in
mano: separare la Francia dagli Stati, dall'Inghilterra, dai Protestanti, ed in fine dividerla da tutti li suoi amici, per porla in
mano delli suoi emuli, e congiungerla con quelli che non bramano altro che la ruina e declinazione di questo regno. E perchè di
guerra da Spagna non hanno a temere, poichè ad assalire la Francia non bastano nè anche gran forze, e non fu ella mai assalita,
che non fosse con danno delli aggressori, nè vi è altra porta da
entrarvi che quella della divisione, ed alli Spagnuoli ora manca
l'oro per tante imprese. Ma non ha fatto, nè fa manco la regina
per assicurarsi delle guerre interne; onde per questo ha procurato di tenersi ben affetti tutti li principi: ha creduto ottenere
ciò col donare ed accrescere loro i gradi ed utilità, ma non solo lo
ha fatto per fine della pace, come ho detto, ma anco per impedire,
che non si convochino li Stati che sono di nobili, di popolo e
del clero: perchè essendo ella stata eletta reggente solo dal parlamento, che non ha tanta autorità, teme, che ridotti li Stati,
potesse seguire qualche alterazione; oltre a che essendo stato dal
re morto aggravato molto il regno, tenteria dagli Stati esser sgravato, e così bisognerebbe fare, e di già alcune città ne hanno fatto moto, e perchè gli Stati non si riducono, se non sono fatti chiamare col mezzo di alcun principe grande, procura però la regina
tenerseli ben affetti, ed ha perciò dato al principe di Condè trenta
mille scudi all'anno per pagar debiti fino all'estinzione di essi, ed
oltre di questi altri quarantamille di pensione annua. Gli ha donato il palazzo di Gondì comprato per ottantamille scudi, e gliene
ha donato altri cinquantamille per una volta per fornirlo, di modo
che oltre li donativi che sono fatti per una sola volta, hanno tra
lui e sua madre cento mille scudi all'anno, e di più ultimamente
due compagnie, una d'uomini d'arme, ed una di cavalleggieri
con la contea di Clermont.</p>
<p>Al conte di Soissons il governo della Normandia, che era destinato al duca d'Orleans; a suo figliuolo la sovranità del Delfinato, ed il carico di maggiordomo maggiore; ha accresciute le pensioni, e fatti grossi donativi al principe di Contì, promesse di nuovo governo il primo vacante, e gli ha accresciuto ventimille scudi
di pensione. Al duca di Majenna, che nella morte del re insieme
con tutta la sua casa si è mostrato svisceratissimo alla corona, e
che tuttavia si adopera col consiglio nelle cose gravi, ha la regina
fatto esigibili in effetto alcune pensioni, che avea solo di nome,
bonificati grossi crediti, ed accresciute le pensioni più di dodici
mille scudi all'anno. Il duca di Guisa ed il principe di Joinville,
che si sono mostrati altrettanto modesti in non domandare,
quanto divoti in servire, hanno avuto gran ricompensa dalla munificenza regia; ha il duca avuto largo modo di pagare li suoi
debiti, di spegnare li suoi mobili ed entrate per centinaia di milliaia di scudi, ha avuto accrescimento di ottomille scudi di pensione, e per ultimo il matrimonio con la duchessa di Montpensier
fatto dalla regina. Il principe di Joinville ha pagato i debiti, ed accresciuta la pensione. Al duca di Epernon, conte di s. Polo, ed a
tutti li marescialli ha accresciuto la pensione, in modo che si fa
conto, che importino queste pensioni intorno a seicentomille scudi, con manifesto intacco delle regie entrate, come ho detto di
sopra.</p>
<p>Ora avendo io parlato delli membri, del corpo, delle forze
e dell'anima di questo gigante; convengo passare a dire delle
passioni ed affetti, che lo possono perturbare, e queste sono: o
particolari differenze, o pubbliche discordie. Particolari differenze, chiameremo l'antica disunione e invecchiata discordia tra la
casa di Lorena e li principi del sangue. È la casa di Lorena ora
grandemente accresciuta di forze, d'appoggi e di riputazione,
perchè ha pagato molti debiti, ha accresciuto le entrate col matrimonio della duchessa di Montpensier, coll'arcivescovato di
Reims, e con le pensioni. Di appoggi, perchè ha aggiunto al
suo partito il Cardinal di Gioiosa, il duca d'Epernon ed il duca
di Sully, che gli dà autorità con gli Ugonotti, ed, oh variazione
delle cose umane, coloro che facevano professione di non avere
maggiori nemici, che quelli della nuova religione, ora s'intendono con essi; ed all'incontro li principi del sangue, che erano
seco uniti, ora ne sono alieni e pigliano li favori di Spagna, che
prima erano delli Guisardi.</p>
<p>Stava il principe di Condè unito con la casa di Guisa, e faceva l'inimico del conte di Soissons: ma mentre noi eravamo in
Parigi, si ritrovarono insieme Condè ed il conte nella casa del
contestabile, ed ivi fecero la pace; e dopo Condè, benchè facesse
molte belle parole col duca di Guisa, nulla di meno è del partito
di Soissons.</p>
<p>Hanno li principi del sangue ancor essi seguito e appoggio
grandissimo, cioè del contestabile, della maggior parte de' marescialli, e di tutta quasi la corte del re, essendone il conte maggiordomo. La regina in aperto favorisce li principi del sangue,
ma invero pende da, Guisardi, e si pone nelle braccie di essi, come di solo contrappeso de' principi, e che sono forse di maggior seguito, massime aggiunto il presente matrimonio alla loro
antica autorità. Ma queste che sono particolari querele, non
vanno a ferire nel pubblico, nè possono porre le armi in mano al
re; non hanno nè anco alcuna di queste fazioni autorità di muovere
li popoli, non vi essendo pubblica causa contro li re: anzi che
questi ormai avvezzi a provare li commodi e la dolcezza della
pace, e di già fatti accorti, che servono alle passioni de' principi
con le loro vite e comprano gli agi loro col proprio sangue, e
che le grandezze di chi li guida, sono instrumenti dei loro precipizii, stanno però molto ben risoluti alla pace, e così tutte le città
e li Parlamenti; onde non bisogna, che nè l'uno nè l'altro speri
nella popolare sollevazione, che fu già il maggiore e più importante instrumento di tante passate guerre e civili discordie, e
così restando quelli principi con li loro soli servitori e seguaci,
con li popoli più tosto lontani da tutte due le parti, come amici
della pace, non averiano modo di sostenersi, nè vi saria moto
di considerazione; e se ne è avuta qualche caparra, che partitosi
il conte di Soissons, sdegnato per il matrimonio di Guisa con la
duchessa di Montpensier, se ne ritornò poi (non avendo trovato
incontro) senza essere tanto chiamato. Lo stesso è occorso al
principe di Condè, che volendosi egli fare capo delli Ugonotti, lo
hanno rifiutato, di modo che per questa via non si può temere di
moto.</p>
<p>L'altra pubblica discordia, che tale la nominerò essendo più
pericolosa e più facile al moto, è quella della religione; poichè
sono non meno mostruose due religioni in un regno, di quello
che sariano, se fosse possibile che si potessero trovare, due volontà in un'anima e due anime in un corpo, essendo il culto vero freno dei popoli, guida delle nostre azioni e splendor dei
governi.</p>
<p>Sono gli eretici in Francia sparsi per tutto il regno, nè vi
è provincia che non ne sia o più o meno infetta, e così la città
ancora.</p>
<p>Ognuna ne ha qualche parte, nè vi è luogo, che sia in tutto
sano. Sono in gran numero, hanno, per quanto si dice, quattromille
gentiluomini buoni guerrieri, e possono porre insieme in pochissimo tempo più di trentamille uomini combattenti, tutta buona gente ed esercitata. Sono li loro capi il duca di Sully, il duca di Bouillion, Lesdighieres e Roan; due di consiglio, che sono Sully e
Roan, e due capitani, che sono Bouillion e Lesdighieres: hanno
settantadue piazze sparse per tutte le provincie, a due o tre
per bailaggio o governo, ove pongono governatori e presidi eretici;
ma però pagati dal re, che vi spende centoventicinquemille scudi
l'anno. In queste tengono le loro chiese liberamente, ed esercitano
la loro religione, permettendo però, che quelli pochi cattolici, che
in esse sono, vi stiano colli loro religiosi. In tutte le altre città
e terre sono ben sopportati, ma l'esercizio della religione lo fanno
due o tre miglia fuori della città, in qualche casa a ciò destinata.
Il loro governo politico è molto accurato e diligente. Ogni chiesa
è luogo ove si riducono, che sono quasi tante, quante sono le
terre in Francia, sono tenute come tante comunità, benchè alcune
abbiano poca gente. Ognuna di queste elegge due che vanno alla
assemblea universale con le materie, che in essa per ben comune
hanno da deliberare. Queste assemblee si riducono rare volte,
perchè li re, ancorchè sieno obbligati a concedergliele ad ogni
loro richiesta, le vanno però prorogando; ma ora la regina è
stata necessitata a permettergliela per maggio futuro. Hanno infiniti capitoli accordati con li re, delli quali sotto nome di editti ne
sono a stampa un buon volume, principiando dal 1562  sotto Carlo, e poi di accordo in accordo fino al passato re, e sono pubblici. Ve ne sono altri, che non sono stampati, tutti però tendenti
all'uso ed esercizio della loro religione e libertà di coscienza, la
copia de' quali io appresento per quelli dell'Eccellenze Vostre,
che avranno gusto di vederli.</p>
<p>Erano accordati di restituire le dette piazze in capo otto anni,
ma si vanno prorogando di otto in altri otto anni, nè se ne vedrà
mai la fine. Hanno molte volte tentato li re passati di estinguerli
con la forza, ma ogni tentativo è stato vano, essendo di quà nate
tutte le miserie di quel regno, che consumandosi con le civili
guerre, con varj esiti di vittorie e di perdite, ma sempre le vittorie e le perdite erano desolazioni e distruzioni, calamità proprie dell'intestina discordia, ed in cambio di estinguere questa
setta, si accresceva, e la medicina è stata sempre veneno: dando
campo alli grandi di ambizione, ed alli mal contenti di sfogare li
loro affetti, e con coprirsi con la speciosa coperta della religione,
della quale ogni picciolo pelo è atto a fare ogni gran mantello,
avanzarsi nelle loro fortune ed adempire li sfrenati desiderii di
comando e di oro: onde solo intenti a questo fine tanto curano di
religione, quanto ella possi servire per instrumento delli loro desiderj: e così, quando anco gli eretici fossero in minor numero,
che sono moltissimi, accresceriano in occasione di moto grandemente, poichè in Francia vi sono molti che come soldati scacciano
ben li nemici, ma non vorriano far fuggire la guerra. </p>
<p>Le settantadue piazze che tengono, sono tutte forti e ben
difese, sparse per le provincie e nel mezzo di esse: onde al
primo tocco di tamburo non solo leveriano li dritti e l'entrate,
che vengono da esse alli re, ma dando il guasto, e travagliando le
città e terre circonvicine, si fariano dare a loro le contribuzioni,
e le leveriano a Sua Maestà; ma quanto è pericolosa al re questa civile guerra, tanto da quel governo deve esser fuggita ed
abborrita, e tanto più ora, che mostrandosi ubbidienti al re, ed
intendendosi anco con la casa di Guisa, che ora ha tanta parte
in quel governo, saranno contenuti in officio. Odia la plebe eretica non meno la guerra di quello che faccia tutto l'altro popolo
del regno; conoscono che da essa dipende la sua ruina, la distruzion delle case, il non coltivare li terreni, l'annichilazione
dei negozii, e solo il sangue e le morti sono li frutti che se ne
cavano. Dura condizione delle guerre intestine, poichè anco le
vittorie sono perdite, e le perdite desolazioni e distruzioni;
onde purchè non sia tocco il loro culto, che siano conservati gli
editti, e gli accordi con qualche ampliazione, più tosto che diminuzione, possiamo sperare, piuttosto che siano per esser nemici
di chi volesse sturbare la pace, che dare fomento col loro sangue
alle grandezze altrui e alla propria ruina. </p>
<p>Due cose sole sono considerabili in simili occasioni, l'una
l'assemblea, che sono per fare questo maggio, l'altra gli ufficij
e gli artificii degli Spagnuoli e de' Gesuiti. Quanto alla prima sono per addimandare: </p>
<p>Primo, che li 125 mille scudi, che ora hanno per li pagamenti
delli presidii siano accresciuti sino a 150 mille. </p>
<p>Secondo, di essere ammessi a tutti li carichi della corona. </p>
<p>Terzo, di essere ammessi nelli parlamenti senza fare la professione de' cattolici come si fa ora.</p>
<p>Quarto, che l'esercizio della loro religione sia ampliato in
più luoghi, e forse anco nelle città principali. </p>
<p>Quinto, che siano prorogati per altri otto anni li governi
delle piazze.</p>
<p>Sesto, che l'autorità dei Gesuiti per tutto il regno sia depressa.</p>
<p>Quanto al primo sarà accordato, e saranno portati gli scudi
a 150 mille.</p>
<p>Quanto al secondo e terzo delli parlamenti e carichi della
corona si chiuderà gli occhi, e non si guarderà così per sottile,
come anco si è fatto finora.</p>
<p>Quanto al quarto, avranno difficoltà a fare che l'esercizio
della loro religione sia accettato nelle città principali. </p>
<p>Il quinto della proroga della restituzione delle piazze, sarà
accordato.</p>
<p>Al sesto poi li Gesuiti hanno gran protettori, in particolare
il conte di Soissons, ed il duca di Epernon e la regina non n'è
lontana, facendo confessare il re dal padre Gottone, ancorchè ella
si confessi da altri: oltrachè essi con l'insegnare alli figliuoli senza premio si conciliano gli animi delli popoli. </p>
<p>A questo proposito dirò un poco di moto che successe a
Nimes città di Linguadoca, nella quale benchè ella sia di quelle
che sono in mano agli Ugonotti, vi è quasi la metà dei cattolici,
e vi erano li padri Gesuiti, che pubblicarono un miracolo, che il
sangue del Gesuita che fu giustiziato in Inghilterra per la congiura della polvere, avesse fatto nascere spiche di formento ove era
caduto, e che queste guarivano da ogni infirmità; il che tenuto
da loro per falso, furono li Gesuiti scacciati dalla città e distrutto
il loro collegio.</p>
<p>Quello che oltre le cose predette può dare dubbio di moto
è che il duca di Sully si sia ritirato dal carico, segno, che forse ha
nuovi pensieri, e la sua autorità può molto con gli Ugonotti, come ho detto. </p>
<p>Vi sono anco gli ufficij del nunzio così in materia de' libri,
come d'altro, e forse anco ajutati da secreta operazione de' Spagnuoli; ma è egli conosciuto per così diligente ministro di Spagna,
e tanto affezionato a quella corona, e se ne scuopre anco senza
erubescenza, offerendo le forze di essa alla regina per far strada
ai suoi pensieri, e sanno certo, che tutte le sue operazioni sono
drizzate a quel servizio, al quale tornando a conto il porre il fuoco in Francia, e tenerla occupata in se stessa, non lasciano li
Spagnoli intentata cosa, che a ciò li possa condurre. E se il pontefice accenna al nunzio una parola, ne spande egli in ciò tutte le
fatiche. Questi consigli come sospetti non possono nè devono
aver loco in chi consiglia la Francia, essendo la lingua del nimico non meno sospetta, che la mano, e ben spesso si chiude il veleno nell'oro; e perciò non è credibile, per niuna ragione, che
siano accettati dalla regina; onde si può sperare, che essendo li
eretici in qualche parte soddisfatti, e mantenuti li loro editti
per l'amore, che hanno alla pace, per l'affezione che portano al
presente re non siano per far moto alcuno per ora, se però si
può fare concetto sicuro nella volubilità francese, che quasi un
cielo di estate ora mostra sereno, ora minaccia tempesta, o come un mare, che si commove ad ogni vento; questo è ben sicuro
assioma, e certa dottrina, che il presente governo ha volto solo
il pensiero alla pace ed alla quiete così esterna, come interna, ed
alla conservazione del regno, mentre durerà la minorità del re,
senza punto pensare nè a bilanciare il mondo, nè a impedire gli
emoli, che più non crescano, nè a difender gli amici, nè tampoco
l'Italia, della quale ora curano assai poco, avendo solo volti li
pensieri al loro regno, ma molto più alli commodi particolari, nè
li preme cosa alcuna fuori di Francia, e perciò hanno concluso
solo le leghe difensive, perchè servono solo a sicurtà e difesa.
E quando noi togliessimo licenzia, ci furono dal re dette queste
parole, dopo quelle di complimento, come anco scrivessimo: che
era pronto a stringere questa amicizia ancora più, volendo inferire di leghe, però difensive; e ci furono dal Canc.° replicate a
nome di Sua Maestà, come parole fatteli dire appostatamente, e
con senso di significazione, e da porvi pensiero. Ma chiara cosa
è, che o starà il regno in pace, o se averà moto, lo averà interno; di modo che o non vorrà, o non potrà dare ajuto ad alcuno, e perciò non bisogna avere speranza di vedere stendardi
di Francia per interessi altrui in niuna occasione, quando non siano astretti da capitolazioni; e così questo gran gigante dormirà
sino a tanto, che il meridio dell'età del re non lo svegli, e lascino tra questo tempo tutti gli amici ogni speranza, e ognuno pensi alli proprj interessi, e alla difesa di se stessi, e così resta libero il campo per molti anni a chi ora con le insidie, ora col
negozio, ora con le occupazioni si va incamminando alla monarchia; onde noi non abbiamo a desiderare a loro, che la conservazione della pace interna di quel regno, acciocchè alla maggiorità del re, sia atto a bilanciare il mondo, come era suo proprio
costume, senza però frattanto avere alcuna speranza, ch'egli per
altri si mova mai, nè che gli prema alcun interesse altrui.</p>
<p>Questo considerato da ognuno, e vedendo anco li Stati di
Fiandra, che bisognava fare altri pensieri, che sopra a Francia, ci
andò l'ambasciatore di essi, mentre eravamo in Parigi, circonscrivendo, quanto bene saria, che con comuni ministri si facessero
più congiunti e uniti gl'interessi, e più intrinseche le amicizie,
volendo dire di ambasciatori o residenti, alle quali cose rispondessimo noi con parole generali, come era nostro debito. </p>
<p>Ma per dare compimento a questa parte delli affetti di questo
presente governo, considererò in questo luogo, come ora ella si
intendi con li principi, e:</p>
<p>Quanto al pontefice lo tengono interessato con Spagna per
l'interesse della sua casa, credono, che ogni ufficio nasca da quel
fonte, e ora col libro del Bellarmino è accresciuta la diffidenza;
l'onorano però come pontefice, ma hanno seco poco negozio, e
se non quello, che non si può fare di meno, essendo Roma il centro delli negozi della Cristianità. Nella corte di Roma teneva Enrico IV dipendenza, e pensionava molti cardinali; ora l'andarà
rimettendo, e abbandoneranno ogni parte, che abbiano in essa,
come sotto gli altri re era da qualche cardinale in poi, che non lo
lascieranno.</p>
<p>Con la Maestà Cesarea non tiene quel regno alcuna negoziazione, e non vi è corrispondenza, nè forse intelligenza, massime
ora, che l'armata francese ha posto Giuliers in mano delli principi, e la regina, ancorchè nata per madre di quella casa, è però
stata largamente trattenuta, e quasi burlata da Sua Maestà Cesarea nelle promesse di matrimonio.</p>
<p>Col re cattolico vi è la solita emulazione, e la contrarietà
naturale tra le due nazioni in quel modo, che sono anco tra loro
contrari gli elementi, e con tutto che oltre a ciò vadano sempre
gli Spagnoli or con una, or con un'altra via procurando la disunione, e in conseguenza la ruina della Francia, nulla di meno
sia o con l'oro, o per quale si voglia mezzo, hanno essi molti,
che tengono le loro parti. Villeroy ed il Cancelliere non ne sono
punto lontani; li principi del sangue ora vi stanno con qualche
dipendenza. La regina o sia per il gran desiderio di pace, o pure
per gli altrui ufficii, non è in quanto però può senza danno del
figliuolo aliena dal soddisfarli, ma in fine non può mai tra queste
nazioni esservi amore.</p>
<p>Col re di Polonia si fa egli ora stimare con questo nuovo
acquisto di Moscovia, nè sarà difficile, quando questo nuovo acquisto sia sicuro, che una di queste principesse di Francia sia moglie del principe di Polonia, e segno della buona volontà di questo verso quel regno fu, che mentre noi eravamo in Parigi venne
un agente del duca Carlo di Svezia zio del re di Polonia, e occupatore del regno di Svezia a far ufficio con la corte di Francia,
che avanzandosi tanto il re di Polonia, avesse con l'armi potuto ricuperare la Svezia, dare travaglio a Danimarca e ad Amsterdam, e altri luoghi uniti con la Maestà Cristianissima, e però
addimandava qualche aiuto per potersi conservare; fu non solo
licenziato, ma dettogli, che non conoscevano per re di Svezia altro che il re di Polonia, nè intendevano di favorire chi usurpava li
regni altrui; risposta non meno generosa che giusta, e con questa si partì l'agente sopra detto.</p>
<p>Con l'Inghilterra e con li Stati ho già detto, che vi è lega
difensiva, e perciò passa buona intelligenza e con l'uno, e con
l'altro, e tanto più sincera sarà ora la intelligenza con Inghilterra, quanto che non essendo nel presente governo i fini di acquisti, e di grandezze cessa anco la gelosia nel re d'Inghilterra
della potenza e fortuna di Francia.</p>
<p>Col granduca di Toscana non aveva il re morto buona
intelligenza, anzi se viveva, forse gli averia potuto fare un mal
scherzo, e ciò perchè si era dichiarato spagnuolo, e perchè lo
aveva fatto penare tanto a restituirgli castello Bisti e Marsiglia, e
aveva il re pretensioni per la moglie sopra quello Stato. Ora tra
la presente regina ed il presente granduca passa buona intelligenza per il parentado, e per una certa inclinazione naturale alla patria, ed il marchese Botti ambasciatore di Fiorenza fa quanto
può per mettere avanti il matrimonio con Spagna.</p>
<p>Con Savoja, mutati li fini, che facevano cara la sua amicizia,
resta anco essa raffreddata. Questa dilazione o dissoluzione di
matrimonio, quanto per una parte è testimonio di poca stima,
per l'altra è instrumento di allargare l'amore, e il pretesto,
che il duca si astenga da Ginevra, e da Bernesi, è azione che non
concilia punto gli animi. Lo tengono in Francia per cervello instabile, pericoloso di tirare in guerra chi seco si unisce dalla quale intendono di fuggire, come dalla mala ventura; gli diedero già
cento mille scudi, e ciò per le provvigioni già promesse alli principi; gliene diedero poi cento mille altri, quando sotto nome del
duca di Nemours assoldò li tre mille francesi; ma dopo che il principe Filiberto è in Spagna, vanno molto trattenuti, non si assicurando nè della sua fede, nè delle sue trattative, e frattanto passa amicizia, se non finta, almeno un poco sospetta.</p>
<p>Con Mantova passa ottima intelligenza così per il parentado,
essendo cognato della regina, come perchè sono passate negoziasioni col re morto, e vi era stretta intelligenza, e tuttavia procura il duca quell'appoggio con disgusto de' Spagnuoli. </p>
<p>Con Parma apertamente non vi è negozio, ma bene buona
intelligenza secreta, la quale se il re fosse vissuto, si saria facilmente scoperta. Con Modena passa lo stesso, e vi è buona volontà.</p>
<p>Urbino veramente fa tanto lo spagnuolo, che i Francesi lo
hanno per diffidente.</p>
<p>Con Svizzeri e Grisoni hanno l'antica lega, e perchè andavano li detti Svizzeri creditori di molta summa d'oro, assegnò loro
il re morto 400,000 scudi l'anno, così per difalco di debito antico, come per stipendio, ma non sono così prontamente pagati.
Hanno con tutto ciò li Svizzeri cattolici accordata la lega con
Spagna, ma però le diete non negano mai al re il levare quanta
gente vuole.</p>
<p>Con li Grisoni hanno la stessa lega per tenersi pur aperta in
Italia una porta almeno per riputazione, e per non perder l'animo de' principi italiani, e per questa causa procurarono destramente disturbare la nostra con li detti Grisoni, acciocchè non avendo noi altro passo, per dove potessimo avere ajuti forestieri,
dipendesse da loro la difesa della nostra libertà.</p>
<p>Col signor Turco vi è l'antica intelligenza, la quale si va coltivando con diversi ufficij, e pur troppo col negozio, come qui
poco appresso dirò.</p>
<p>Con la Serenità Vostra poi, se da onori fattici anco con avvantaggio delli maggiori re, come ne dessimo conto, e da ottime parole si può argomentare, si deve credere, che sia bonissima,
ed anco ce ne dà caparra la inelinazione alla lega propostaci
quasi apertamente dal re, ma però li presenti fini di quel governo non ci lasciano luogo ad altre speranze, che al potere
col nostro danaro cavare gente da quel regno col mezzo di alcuno, ma aiuti scoperti non mai. Voglio ben dire questo, che la stima e riputazione di questa Serenissima Repubblica è grandemente accresciuta in quel regno dopo le cose seguite col pontefice,
credendo che non solo elle abbino prudenza da deliberare, ma
forza d'eseguire ancora. Abbiamo dopo fatto l'ufficio commessoci da Vostra Serenità della condoglianza della morte del già re,
e congratulazione della successione del nuovo, come ne dessimo
conto, atteso alle visite necessarie, a che si è complito a sufficienza; ed a questo proposito non devo tacere a Vostra Serenità, che
siamo restati con molta maraviglia, che essendo quando noi entrassimo in Parigi già più d'un mese prima il duca di Feria ambasciator estraordinario di Spagna, e don Inico ambasciator ordinario, non fu ne per nome di uno, nè per nome dell'altro mandato alcuno a vederci, nè pure pensato di visitarci, essendo uso
comune, e non mai interrotto di tutte le corti, che li ambasciatori de' principi, che giungono ultimi a quella corte, sono prima mandati a visitare, e poi anco visitati dalli altri ambasciatori,
che vi erano prima, e ciò senza riguardo di minoranza, e maggioranza de' principi, e dopo se gli rende la visita, e ciò ha fatto il nunzio di Sua Santità, e l'averia anco fatto quello di Cesare con gli ambasciatori di Vostra Serenità, se vi fosse stato, poichè questo è termine ordinarissimo di ogni corte, e così hanno
fatto gli ambasciatori del re d'Inghilterra, e di tutti gli altri principi, ora per essere stato pretermesso dagli ambasciatori di Spagna questo universale, e per l'uso debito ufficio con noi, ci è
stato levato il modo di visitarli.</p>
<p>Al prendere la nostra licenza dalla regina ci furono da lei con
grandissima caldezza raccomandati due negozi , incaricandone,
che per parte sua ne facessimo ufficio con Vostra Serenità, attestandole, che li erano grandemente a cuore, e che del buon esito
di essi ne averia ricevuto singolare contento. L'uno fu la condotta del principe di Joinville, dicendo, che era soggetto atto a
ciò, principe di valore, e che lei ne averia avuta gran consolazione; l'altro fu quello del Bincio Sergente dell'eccellentissimo
signor Gio. Battista dal Monte, che ci fu anco dal Concino per nome di Sua Maestà raccomandato, e per questa intercessione è
stato poi dall'Eccellentissimo Consiglio dei Dieci graziato. </p>
<p>Partiti dalla corte c'incamminassimo per la via di Marsiglia,
principalmente per vedere quel porto, ed informarci da vicino delle cose di quella piazza per servizio di Vostra Serenità, non guardando ad allungare il viaggio più di venti giorni. </p>
<p>Abbiamo, Serenissimo Principe, veduto il porto di Marsiglia, grande e capace non di una sola armata, ma di tutte le armate congiunte insieme, sicuro da tutti li venti, e ora per li
grandissimi traffichi è fatto cosi celebre e usitato, che si può
dire, che sia quasi l'emporio di tutta Europa. Vi erano in esso 300 vascelli e più. Quanto al traffico di questa piazza è grandissimo, e riesce con quella rovina della nostra, che si sa: si fa in
questa piazza il traffico per Levante con più di settanta vascelli
cioè in Soria, Alessandria e Costantinopoli; mandano quasi tutto
reali, che vengono portati in contanti a Marsiglia, con nolo di
mezzo per cento, partendosi da Barcellona e Valenza. Si mandano anco in Levante corali, e panni di seta, e anco di lana; delli
danari non si paga alcuna cosa per andare da Marsiglia in Levante, ma il padrone della nave ha carico di fare l'investita o in sete,
o in drogherie secondo l'ordine de' padroni, e giunti che sono a
Marsiglia di ritorno, col tratto, hanno cinque per cento di ogni
loro fattoria e nolo. Di dazio, li Marsigliesi o quelli che sono
mandati in Marsiglia, non pagano nè di entrata, nè di uscita cosa
alcuna, e li forestieri soli pagano uno per cento di ogni sorte di
merce, da drogherie in poi e sete, che pagano cinque per cento
al re. Le sicurtà di andare e di ritorno si fanno a nove per cento,
che computato quello si paga al re, li forestieri non hanno d'interesse più di quattordici per cento, oltre li noli; ben è vero, che il
denaro, che va in Levante paga di dazio al Turco dieci per cento,
ma non si paga un centesimo da un buon pezzo. Vi vanno in
contanti per la via di Marsiglia intorno a due milioni e mezzo
d'oro; e poco prima che noi vi giugnessimo, erano partiti undici vascelli in conserva per Levante, che oltre le merci in tanti reali, avevano un milione e mezzo di ducati. Dicono questi di Marsiglia cosa grande, che non mi basta l'animo di affirmare, che
volga quella piazza, compresivi li cambi, più di otto milioni d'
oro, ma credo che intendano li capitali delli cambi per le quattro
fiere quadruplicati. Vengono di Levante a Marsiglia, sete, galle,
drogherie, spezierie di ogni sorte, filati, cotoni, boldroni, e in fine ogni sorte di merce solita venire da quelle parti. Li vascelli,
sopra li quali caricano sono più lesti, e forse meno grandi delli
nostri, e fanno li viaggi più presto, e navigando alla parte fanno
due beni, l'uno che più si sollecita il viaggio, l'altro, che in occasione di assalti, massime di bertoni cristiani, combattono per
salvare la loro roba più gagliardamente.</p>
<p>Si fanno questi traffichi per la maggior parte di commissioni
di Spagna, di Amsterdam, di Amburgo e di tutto il Ponente, e di
tutte le piazze d'Italia ancora, e procurano che non ne vadano
di questa città. Si danno oltra di ciò danari a risego di nave alli
marinari e ad altri con 18 e 19 per cento, netti di ogni spesa, ed
hanno tempo a pagar il capitale e prò dopo giunti a Marsiglia
due mesi. Queste merci giunte a Marsiglia si distribuiscono in diversi luoghi. Al Finale va gran quantità di cotoni e filati di ogni
sorte, drogherie ed anco della seta, e sono diretti ad un Vincenzo
Malvasia, che li invia a Milano, a Pavia, in Alessandria della Paglia,
per il Piemonte e per tutta Lombardia. A Genova poi vi vanno le
medesime merci, ma oltre ad esse molte sete, cioè Legis, Baretine
ed Ardusse, e servono per il Genovesato e luoghi circonvicini.
Passano anco da Genova con barche a Livorno, e ad un luogo dei
Lucchesi, e di là per tutta la Toscana, e vi vanno cotoni, galle e
molte sete ancora, e ne va anco a Roma per la via di Civitavecchia. 
Sono portate queste robe da Marsiglia a Genova sopra barche di mille cantara, pagano di nolo sino a Genova una doppia
per balla di seta, e le altre merci a proporzione. Si distribuiscono
anco questa sorta di merci da Marsiglia a Barcellona ed a Valenzia, e di là fra li luoghi circonvicini della Spagna fra terra. Ma
la maggior parte delle sete di ogni sorte vanno da Marsiglia a
Lione, e vi vanno anco cotoni e filati, di dove si smaltiscono
per tutta la Francia, per Anversa, per l'Allemagna alta e bassa;
non pagano dazio alcuno per il regno, non si dà di condotta da
Marsiglia a Lione che due fino a due e mezzo per cento. Il traffico è grandissimo delle merci in Marsiglia, ed il smaltimento è al
colmo, poichè dicono, che alcuni giorni si sono smaltite trecento
e più balle di seta al giorno. Si conosco dalla vista della città,
poichè per tutto si fabbrica, si ristaurano le case vecchie, e se ne
fanno di nuove: dicono essere da due anni in qua accresciuto il
numero delli abitanti, aumentandosi i popoli delle città per il
traffico, non meno di quello, che faccino per il sole e per l'acqua
l'erbe e le piante, e veramente ella è una città nascente.</p>
<p>Le cause di questa deviazione del negozio da Venezia e aumento di Marsiglia sono molte. Vi sono molti fallimenti, che hanno diminuita la fede, la quale è fondamento dei negozi, e quasi
centro, dal quale si tirano tutte le linee delle contrattazioni, e per
le prede de, corsari scemato ancora il capitale, e distrutti li vascelli, ma quello che più importa, è l'utile del mercante, unico e solo
fine di chi negozia. Dicono quelli di Lione, che da noi troppo è
gravata la mercanzia, perchè in Soria, oltre quello che pagano gli
altri, vi sono le spese di cottimo, li noli ingordi, le sicurtà a prezzo eccessivo, ed oltre di ciò è necessario, che quelli che vogliono
comprare per Lione comprino da noi, hanno anco il danno delle
monete valendo da noi l'oro meno. Hanno li Marsigliesi ancora
essi il danno de' corsari, e forse più di noi, dovendo passare all'incontro di Algeri e di Tunisi, infame albergo di simil gente.
Avevano dopo la morte del re assoldato Simeone Danzer, e gli
davano scudi 7000 all'anno sino passata l'isola di Malta, ma essendo stato egli ed il suo luogotenente presi in Tunisi, sono ritornati li suoi vascelli a Marsiglia sotto un certo capitano Pietro;
sono tre, e noi li abbiamo veduti all'isola di santa Margherita
di qua da Tolone; uno era bellissimo, ed armatissimo d'artigliaria con molti soldati sopra. Gli altri due anco essi ben armati,
e sono galioni, o bertoni secondo che li vogliamo chiamare. Costui, che ora ne è capitano è stato condotto dai Marsigliesi con le
medesime condizioni del Danzer, che alcuni dicono anco, che per
fare questo pagamento hanno posto due scudi per balla di gravezza.</p>
<p>Ora poi che si è conosciuto il danno di questa nostra piazza, e le cagioni di esso, bisogna con li contrari procurare d'andarvi rimediando, e quanto alli fallimenti ogni severità non è superflua.</p>
<p>Quanto alla sicurtà del mare, se li vascelli che sono fuori faranno, come spero, il debito loro, e che le navi vadino armate,
si può sperare ogni bene, e forse il navigare alla parte non saria
inutile, ed ho anco inteso, che alcuni galeoni di corso sono ritornati in Algeri senza preda, e conseguentemente rovinati; e se
così seguisse di molti, si deviariano in poco tempo; ma perchè il
fine del mercante è solo l'utile, bisogna esser certi, che ove quello è maggiore, là vi concorrono li negozianti. E però farò io un
summario qui delle spese, che vanno sopra le merci da Soria a
Lione per la via di Marsiglia, acciò le Eccellenze vostre volendo
vedere quello che va di spesa da Soria a Lione per la via di Venezia, possino, fatto questo bilancio, regolare le spese di quà a proporzione di quelle di là, e darle quell'utile, che li parerà per allettare li mercanti, essendo questo solo il vero balsamo di questa
piaga. Prima parlando del contante, come di quello che più si adopra e che ne va più quantità. Li reali pagano alli Turchi dieci
per cento, ma non si pagano mai tutti a gran giunta; li noli per
l'andare e ritorno cinque per cento; di dazi li forestieri cinque
per cento, però quelli che sono maritati a Marsiglia, benchè nati
altrove, non pagano nulla. Per sicurtà di andare e ritorno nove
per cento, sono in tutto 19 per cento. Per Simon Danzer per
la scorta delli vascelli due scudi per balla: da Marsiglia sino a Lione scudi cinque per balla, che sono sette per balla; non pagano nè
cottimi, nè fanno purghe a' Lazzaretti, nè hanno altra spesa; resterà poi ora alle Eccellenze Vostre di vedere per qual via si possano agevolare le mercanzie di Venezia, tanto che li mercanti restino con utile: quanto a navi, se vi sarà modo di darle nolo, se
non ve ne sono, se ne fariano, e in vero in così grave ed importante materia, non è fatica, che si debba temere, nè diligenza per
grande che sia, che si debba tralasciare, essendo il negozio padre
dei popoli, latte delle città, ricchezza del principe. Il vero rimedio di questa infirmità saria, o che li corsari d'Algeri li rompessero il cammino, o rottura di guerre tra le due corone; ma l'uno
è difficile, l'altra lontanissima.</p>
<p>Ritrovassimo, Serenissimo Principe, ambasciatore di Vostra
Serenità alla corte di Francia l'illustrissimo signor Antonio Foscarini, il quale serve la Serenità Vostra con molto valore, diligenza e splendore; penetra in tutte le cose, nè ne tralascia alcuna, ed è ottimamente avvisato; ma nel splendore poi certo supera di gran lunga la sua fortuna, onde si rende molto ben degno della grazia e dell'ajuto della Serenità Vostra, tanto più ora, che con la morte del cognato gli è mancato un singolarissimo
sostegno.</p>
<p>Ritrovassimo in casa di sua signoria illustrissima il clarissimo signor Francesco Pisani del clarissimo signor Francesco, che
se ne è poi ritornato in qua coll'illustrissimo signor cavalier Nani, gentiluomo, che ha accompagnato la bellezza e vivacità dell'ingegno con le lettere, e con la lunga pratica del mondo e delle corti, e può apportare in ogni occasione utilissimo ed onoratissimo servizio. Il sig. Pietro Loredano gentiluomo di nobilissimi costumi, di molte lettere e di eccellente ingegno, e che già
un pezzo varca il mondo, e ora se ne va in Inghilterra, e darà al
suo tempo frutti singolari della sua virtù. </p>
<p>Tiene anco il detto illustrissimo Foscarini nella casa sua il
clarissimo sig. Gio. di Priuli fu del clarissimo signor Lorenzo, suo
nipote, gentiluomo di singolar bontà e di virtuosi costumi, e
che essendo allevato sotto la disciplina del zio con una lunga pratica ed esperienza della corte, aggiunta alla sua naturale prudenza
farà nobilissima riuscita, il quale anco per la morte del padre è
stato astretto a ritornarsene alla patria. Ho io avuto per singolar grazia, e riputato a mia gran fortuna aver per compagnia,
e per scorta la molta prudenza, e singolar valore dell'illustrissimo signor cavalier Nani, molto ben conosciuta per così lungo e
fruttuoso servizio prestato da sua signoria illustrissima alla Serenità Vostra, nè però a me toccando parlarne, nè potendo arrivare
con le parole alla verità ed al merito, lascierò per dirne poco il
molto nel silenzio.</p>
<p>Con sua signoria illustrissima erano li signori Francesco
Cocco, che è rimasto in Francia per passarsene in Inghilterra;
signor Gio. da Ca da Pesaro, fratello del clarissimo signor Vettore: sig. Marc'Antonio Barbarigo del clarissimo signor Domenico;
sig. Gio. Minotto del clarissimo signor Giacomo, ed il signor Marcantonio Bragadino dell'illustrissimo signor Antonio. Il signor
Cocco avendo aggiunto ad una gran virtù e valore un desiderio
di rendersi atto con una esquisita pratica del mondo a ben servire
la Serenità Vostra, col passare in Inghilterra, vederà quella corte,
e ritornando per Germania, conoscerà anco quella gran provincia di veduta.</p>
<p>Il signor Gio. da Ca da Pesaro dotato di una singolare prudenza, e di uno esquisito valore fa risplendere maggiormente
con così singolari doti la chiarezza del suo sangue.</p>
<p>Il sig. Marc'Antonio Barbarigo, gentiluomo di ottima volontà e di nobili costumi, va con l'esperienza sempre più perfezionando le sue virtù e le sue nobilissime doti.</p>
<p>Il signor Gio. Minotto è gentiluomo di bel ingegno, e di
nobile maniera, e va procurando di rendersi ben atto a servire
la Serenità Vostra.</p>
<p>Il signor Marc'Antonio Bragadino non degenererà da' suoi
maggiori. Tutti questi insieme con altri gentiluomini forestieri
che vi erano, hanno procurato di dar splendore per ogni via a
questa ambasciata. </p>
<p>Nella mia compagnia poi vi era il clarissimo signor Marc'Antonio Morosini del clarissimo signor Michiel, soggetto di così nobili qualità, di tanta virtù così per lettere, come per ingegno e
costumi, che certo egli è atto ad onorar ogni luogo ove egli si
ritrovi, e veramente egli è per fare quella più nobile riuscita, che
da gentiluomo ben nato si possi desiderare, e avendolo io praticato e conosciuto, essendo stato meco in questo viaggio, ne posso parlare per cognizione particolare.</p>
<p>Vi erano anco meco Vincenzo e Francesco miei figliuoli, delli
quali, non toccando a me dire cosa alcuna, solo non tacerò, che
sua Divina Maestà ama i suoi servi, nè mai gli abbandona, e consola anche me con la speranza, che possano anco un giorno ben
servire la loro patria.</p>
<p>Vi erano medesimamente alcuni gentiluomini Bresciani, e
molti cittadini Veneziani tra, quali l'illustrissimo Moderante Scaramella, che è rimasto per passare in Inghilterra con l'illustrissimo
Foscarini, in luogo di messer Antonio Antelmi figliuolo del già
sig. cancellier grande, giovani ambidue d'ottimo spirito, e pieni
di ardente desiderio d'imitare li loro maggiori, e ben servire la
Serenità Vostra, come certamente in ogni carico, che loro sarà
commesso, saranno per riuscire; tutti questi, e con abiti e con
servitori hanno cercato onorare e far più raguardevole l'ambascieria, e più nobile il servizio della Serenità Vostra. </p>
<p>Nell'andar in Francia abbiamo ritrovato in Milano il signor
Francesco Marchesini, il quale con la nobile apparenza con che
stava, con la diligenza con che esercitava quella residenza faceva
compitamente e molto laudabilmente quel servizio, e merita molto
bene la grazia della Serenità Vostra. </p>
<p>Nell'andata ritrovassimo in Torino l'illustrissimo sig. Gregorio Barbarigo che esercita con tanto splendore, e con così segnalata prudenza e valore quel carico, che certo Vostra Serenità ne riceve quel maggiore e più degno servizio, che si possa
promettere da qual si voglia valoroso ed onorato cittadino; e
da questo fossimo noi alloggiati con eccessivo splendore, e con
gran riputazione pubblica. </p>
<p>Secretario di questa ambasceria è stato messer Agostino Dolce che era nella mia compagnia, le virtù e la bontà del quale, e
il servizio, che ne ha ricevuto la Serenità Vostra è stato grandissimo, ed ha con le operazioni avanzato anco il desiderio nostro,
non che la speranza; ha questo soggetto in trentacinque anni,
che serve nella cancelleria servito per segretario in armata diversi illustrissimi signori capi da mare per lo spazio di sedici anni: 
in Costantinopoli mandatovi solo per servire l'illustrissimo signor
Marco Veniero che era in allora bailo, e vi andò, nel qual viaggio
provò grandissimi pericoli. È stato in terraferma più volte con
diversi illustrissimi magistrati, in Ragusa per il negozio allora
travaglioso dell'Agosta: ha servito nel mio generalato di Palma,
e poi a Napoli una lunga residenza di quarantaquattro mesi, ed al
ritorno a Loreto lasciò quasi la vita; servizii tutti fatti oltra quest'ultimo di Francia. La strettezza poi, ed angustia della sua fortuna è tale, che veramente è indegna di quella virtù, e lo fa bisognoso di molte cose per sostentamento della sua casa; gli pende
in questo Consiglio prima che venisse in Francia, una provvisione
di ducati nove il mese, che abbracciata con tutt'i voti dell'Eccellentissimo Collegio pende con cento settanta nove voti favorevoli
in questo Eccellentissimo Senato; supplica egli questa grazia, di
che ne è ben meritevole, che lo assicurarà che tanti servizi e fatiche da lui fatte non siano state discare alla Serenità Vostra, ma
sarà anco necessario sovvegno alla sua numerosa famiglia, di tre
maschi ed una femina fin ora, e noi lo raccomandiamo con ogni
maggior affetto alla Serenità Vostra e alle Signorie Vostre Eccellentissime.</p>
<p>Coadjutore della medesima ambasceria è stato messer Antonio Maria figliuolo di messer Ferigo segretario di questo Eccellentissimo Consiglio venuto nella compagnia dell'illustrissimo signor cavalier Nani. Questo giovane è di nobile ingegno, molto
diligente, il quale imitando il padre ed i suoi maggiori presterà
ottimo servizio in ogni occasione alla Serenità Vostra.</p>
<p>Di noi poi ho poco che dire quanto alla mia persona; ben
so, che così come l'illustrissimo cavalier mio collega ha adempito
tutti li numeri in tutte le cose, ancorchè impedito da infirmità,
che due volte molti giorni lo tenne a letto, così ho procurato
anco io di fare quanto ho potuto per adempire parte delle mie
obbligazioni, e di non essere indegno suo servo. E così, come
non si è guardato a spesa nel nostro particolare in così lungo
viaggio, superando massima me di gran lunga la mia fortuna e
della mia famiglia; così nel danaro pubblico siamo andati molto
riservati, nè abbiamo speso se non quello, che se non si fossefatto, saria stato disconveniente, e con poca riputazione pubblica.
Con tutto ciò riceviamo questa consolazione, che nella nostra ambasceria, benchè siamo stati più lungo tempo, abbiamo però del
pubblico speso meno di quello sia stato fatto in qual si voglia altra simile occasione.</p>
<p>Piacque a Sua Maestà mandare a cadauno di noi quei pochi
argenti, che sono a' pie di Vostra Serenità, delli quali se si compiacerà Ella farcene dono, serviranno per testimonio, che le nostre fatiche non le saranno discare; ed a me di più per soddisfare
una poca parte delli debiti che ho contratti per simile occasione;
riputando io a gran capitale ogni discapito, ed a lungo acquisto
ogni gran perdita, che per servizio di Vostra Serenità abbia in
tante occasioni fatto, come pur troppo lo sa la mia povera casa,
che vede e vedrà per un pezzo le piaghe aperte.</p>
<p>Andrea Gussoni.</p></div2></div1></body></text></TEI.2>
