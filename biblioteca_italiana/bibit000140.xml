<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Cronica</title>
      <author>Dino Compagni</author>
    </titleStmt>
    <extent>226 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000140</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Cronica</title>
        <author>Compagni, Dino</author>
        <editor id="ed">Luzzatto, Gino</editor>
        <publisher>G. Einaudi</publisher>
        <pubPlace>Torino</pubPlace>
        <date>1968</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>945.51 - STORIA. FIRENZE (PROV.)</term>
      </keywords>
      <keywords scheme="CGB">
        <term>Testi storici e storiografici</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2002-12-16T00:00:00.000+02:00</date>
      <respStmt>
        <name>Maria Catacchio</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-04-28T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="prefazione">
<head>[PROEMIO]</head>
<p>Le ricordanze dell'antiche istorie lungamente ànno stimolata la mente mia di
scrivere i pericolosi advenimenti non prosperevoli, i quali ha sostenuti la
nobile città figliuola di Roma, molti anni, e spezialmente nel tempo del
giubileo dell'anno MCCC. E io, scusandomi a me medesimo siccome insufficiente,
credendo che altri scrivesse, ho cessato di scrivere molti anni: tanto che,
multiplicati i pericoli e gli aspetti notevoli sì che non sono da tacere,
propuosi di scrivere, a utilità di coloro che saranno eredi de' prosperevoli
anni; acciò che riconoscano i beneficî da Dio, il quale per tutti i tempi regge
e governa.</p>
</div1>
<div1 type="parte">
<head>COMINCIA IL PRIMO LIBRO</head>
<div2 type="capitolo">
<head>I</head>
<p>Quando io incominciai propuosi di scrivere il vero delle cose certe che io
vidi e udi', però che furon cose notevoli, le quali ne' loro principî nullo le
vide certamente come io: e quelle che chiaramente non vidi, proposi di scrivere
secondo udienza; e perché molti secondo le loro volontà corrotte trascorrono
nel dire, e corrompono il vero, proposi di scrivere secondo la maggior fama. E
acciò che gli strani possano meglio intendere le cose advenute, dirò la forma
della nobile città, la quale è nella provincia di Toscana, edificata sotto il
segno di Marte, ricca e larga d'imperiale fiume d'acqua dolce il quale divide
la città quasi per mezo, con temperata aria, guardata da nocivi venti, povera
di terreno, abondante di buoni frutti, con cittadini pro' d'armi superbi e
discordevoli, e ricca di proibiti guadagni, dottata e temuta, per sua grandeza,
dalle terre vicine, più che amata. </p>
<p> Pisa è vicina a Firenze a miglia XL, Lucca a miglia XL, Pistoia a miglia
XX, Bologna a miglia LVIII, Arezo a miglia XL, Siena a miglia XXX, San Miniato
in verso Pisa a miglia XX, Prato verso Pistoia a miglia X, Monte Accienico
verso Bologna a miglia XXII, Fighine verso Arezo a miglia XVI, Poggi Bonizi
verso Siena a miglia XVI; tutte le predette terre con molte altre castella e
ville; e da tutte le predette parti, sono molti nobili uomini conti e cattani,
i quali l'amano più in discordia che in pace, e ubidisconla più per paura che
per amore. La detta città di Firenze è molto bene popolata, e generativa per la
buona aria; i cittadini bene costumati, e le donne molto belle e adorne; i
casamenti bellissimi, pieni di molte bisognevoli arti, oltre all'altre città
d'Italia. Per la quale cosa molti di lontani paesi la vengono ad vedere, non
per necessità, ma per bontà de' mestieri e arti, e per belleza e ornamento
della città. </p>
</div2>
<div2 type="capitolo">
<head>II</head>
<p> Piangano adunque i suoi cittadini sopra loro e sopra i loro figliuoli; i
quali, per loro superbia e per loro malizia e per gara d'ufici, ànno così
nobile città disfatta, e vituperate le leggi, e barattati gli onori in picciol
tempo, i quali i loro antichi con molta fatica e con lunghissimo tempo ànno
acquistato; e aspettino la giustizia di Dio, la quale per molti segni promette
loro male siccome a colpevoli, i quali erano liberi da non potere esser
soggiogati. </p>
<p> Dopo molti antichi mali per le discordie de' suoi cittadini ricevuti, una
ne fu generata nella detta città, la quale divise tutti i suoi cittadini in tal
modo, che le due parti s'appellorono nimiche per due nuovi nomi, ciò è Guelfi e
Ghibellini. E di ciò fu cagione, in Firenze, che uno nobile giovane cittadino,
chiamato Buondalmonte de' Buondalmonti, avea promesso tôrre per sua donna una
figliuola di messer Oderigo Giantruffetti. Passando dipoi un giorno da casa i
Donati, una gentile donna chiamata madonna Aldruda, donna di messer Forteguerra
Donati, che avea due figliuole molto belle, stando a' balconi del suo palagio,
lo vide passare, e chiamollo, e mostrògli una delle dette figliuole, e disseli:
"Chi ài tu tolta per moglie? io ti serbavo questa". La quale guardando molto li
piacque, e rispose: "Non posso altro oramai". A cui madonna Aldruda disse: "Sì,
puoi, ché la pena pagherò io per te". A cui Bondalmonte rispose: "E io la
voglio". E tolsela per moglie, lasciando quella, avea tolta e giurata. Onde
messer Oderigo, dolendosene co' parenti e amici suoi, diliberarono di
vendicarsi, e di batterlo e farli vergogna. Il che sentendo gli Uberti,
nobilissima famiglia e potenti, e suoi parenti, dissono voleano fusse morto:
ché così fia grande l'odio della morte come delle ferite; cosa fatta capo à. E
ordinorono ucciderlo il dì menasse la donna; e così feciono. Onde di tal morte
i cittadini se ne divisono, e trassersi insieme i parentadi e l'amistà
d'amendue le parti, per modo che la detta divisione mai non finì: onde nacquero
molti scandoli e omicidî e battaglie cittadinesche. Ma perché non è mia
intenzione scrivere le cose antiche, perché alcuna volta il vero non si
ritruova, lascerò stare; ma ho fatto questo principio per aprire la via a
intendere, donde procedette in Firenze le maladette parti de' Guelfi e
Ghibellini: e ritorneremo alle cose furono ne' nostri tempi. </p>
</div2>
<div2 type="capitolo">
<head>III</head>
<p> Nell'anno dalla incarnazione di Cristo MCCLXXX, reggendo in Firenze la
parte guelfa, essendo scacciati i Ghibellini, uscì d'una piccola fonte uno gran
fiume, ciò fu d'una piccola discordia nella parte guelfa una gran concordia con
la parte ghibellina. Ché, temendo i Guelfi tra loro, e sdegnando nelle loro
raunate e ne' loro consigli l'uno delle parole dell'altro, e temendo i più savi
ciò che ne potea advenire, e vedendone apparire i segni di ciò che temeano
(perché uno nobile cittadino cavaliere, chiamato messer Bonaccorso degli
Adimari, guelfo e potente per la sua casa, e ricco di possessioni, montò in
superbia con altri grandi, che non riguardò a biasimo di parte, ché a uno suo
figliuolo cavaliere, detto messer Forese, dié per moglie una figliuola del
conte Guido Novello della casa de' conti Guidi, capo di parte ghibellina), onde
i Guelfi, dopo molti consigli tenuti alla Parte, pensarono pacificarsi co'
Ghibellini che erano di fuori. E saviamente concordarono ridursi con loro a
pace sotto il giogo della Chiesa, acciò che i legami fussono mantenuti dalla
fortezza della Chiesa: e celatamente ordinorono, che il Papa fusse mezo alla
loro discordia. Il quale, a loro petizione, mandò messer frate Latino,
cardinale, in Firenze, a richiedere di pace amendue le parti. Il quale giunto,
domandò sindachi di ciascuna parte, e che in lui la compromettessono; e così
feciono. E per vigore del compromesso sentenziò, che i Ghibellini tornassono in
Firenze con molti patti e modo; e accordò tra loro li ufici di fuori; e al
governo della città ordinò XIIII cittadini, cioè VIII guelfi e VI ghibellini; e
a molte altre cose pose ordine, e pene ad amendue le parti, legandoli sotto la
Chiesa di Roma. Le quali leggi e patti e promesse fe' scrivere tra le leggi
municipali della città. </p>
<p> La potente e superba famiglia degli Uberti, sentenziò stesse alcuno tempo
a' confini, con altri di loro parte: e dove fussono le loro famiglie, godere i
loro beni come gli altri; e a quelli che sostenessono lo incarico de' confini,
fusse dato dal Comune, per ristoro del suo esilio, alcuni danari il dì, ma meno
al non cavaliere che al cavaliere. </p>
</div2>
<div2 type="capitolo">
<head>IV</head>
<p> Stando amendue le parti nella città, godendo i beneficî della pace, i
Guelfi che erano più potenti cominciorono di giorno in giorno a contraffare a'
patti della pace. Prima tolsono i salarî a' confinati; poi a chiamare gli ufici
sanza ordine; i confinati feciono rubelli: e tanto montò il soprastare, che
levorono in tutto gli onori e' beneficî a' Ghibellini, onde crebbe tra loro la
discordia. Onde alcuni, pensando ciò che ne potea advenire, furono con alcuni
de' principali del popolo, pregandoli ci ponessono rimedio, acciò che per
discordia la terra non perisse. Il perché, alcuni popolari gustando le parole
si porgeano, si raunorono insieme sei cittadini popolani, fra' quali io Dino
Compagni fui, che per giovaneza non conoscea le pene delle leggi, ma la purità
de l'animo e la cagione che la città venìa in mutamento. Parlai sopra ciò, e
tanto andamo convertendo cittadini, che furono eletti tre cittadini capi
dell'Arti, i quali aiutassono i mercatanti e artieri dove bisognasse: i quali
furono Bartolo di messer Iacopo de' Bardi, Salvi del Chiaro Girolami, e Rosso
Bacherelli; e raunoronsi nella chiesa di san Brocolo. E tanto crebbe la
baldanza de' popolani co' detti tre, vedendo che non erano contesi; e tanto li
riscaldorono le franche parole de' cittadini, i quali parlavano della loro
libertà e delle ingiurie ricevute; e presono tanto ardire, che feciono ordini e
leggi, che duro sarebbe suto di rimuoverle. Altre gran cose non feciono, ma del
loro debile principio ferono assai. Il detto uficio fu creato per due mesi, i
quali cominciorono a dì XV di giugno 1282: il quale finito, se ne creò sei, uno
per sestiero, per due mesi, che cominciorono a dì XV d'agosto 1282. E
chiamoronsi Priori dell'Arti: e stettono rinchiusi nella torre della Castagna
appresso alla Badia, acciò non temessono le minaccie de' potenti: e potessono
portare arme in perpetuo: e altri brivilegi ebbono: e furono loro dati sei
famigli e sei berrovieri. </p>
</div2>
<div2 type="capitolo">
<head>V</head>
<p> Le loro leggi in effetto furono, che avessono a guardare l'avere del
Comune, e che le signorie facessono ragione a ciascuno, e che i piccoli e
impotenti non fussono oppressati da' grandi e potenti. E tenendo questa forma,
era grande utilità del popolo: ma tosto si mutò, però che i cittadini che
entravano in quello uficio, non attendeano a observare le leggi, ma ad
corromperle. Se l'amico o il parente loro cadea nelle pene, procuravano con le
signorie e con li uficiali a nascondere le loro colpe, acciò che rimanessono
impuniti. Né l'avere del Comune non guardavano, anzi trovavano modo come meglio
il potessono rubare: e così della camera del Comune molta pecunia traevano,
sotto protesto di meritare uomini l'avesson servito. L'impotenti non erano
aiutati, ma i grandi gli offendevano, e così i popolani grassi che erano negli
ufici e imparentati con grandi: e molti per pecunia erano difesi dalle pene del
Comune, in che cadevano. Onde i buoni cittadini popolani erano malcontenti, e
biasimavano l'uficio de' Priori, perché i Guelfi grandi erano signori. </p>
</div2>
<div2 type="capitolo">
<head>VI</head>
<p> Arezo si governava in quel tempo pe' Guelfi e Ghibellini per equal parte,
et erano nel reggimento di pari, e giurata avieno tra loro ferma pace. Onde il
popolo si levò, e feciono uno della città di Lucca che si chiamava Priore, il
quale condusse il popolo molto prosperevolmente, e i nobili constrignea a
ubidire le leggi. I quali s'accordorono insieme, e ruppono il popolo; e lui
presono e misono in una citerna, e quivi si morì. </p>
<p> I Guelfi d'Arezo stimolati dalla Parte guelfa di Firenze di cercare di
pigliare la signoria, ma o che fare non lo sapessono, o non potessono, i
Ghibellini se ne advidono, e cacciaronli fuori. I quali vennono a Firenze a
dolersi de' loro adversari: coloro che li aveano consigliati, gli ritennono, e
presongli aiutare. I Ghibellini, né per ambasciate né per minaccie avessono da
Firenze, non li accettorono; e richiesono gli Uberti, Pazi di Valdarno e
Ubertini, e 'l Vescovo, che sapea meglio gli ufici della guerra che della
chiesa, il quale era de' Pazi, uomo superbo e di grande animo. Era prima
scaduta una differenzia tra lui e' Sanesi per uno suo castello gli avean tolto,
la quale era rimessa nella Parte guelfa di Firenze: e volendo la parte aiutare
i Sanesi e gli usciti d'Arezo, nimicando il Vescovo, ingenerò gran discordia
tra i Fiorentini e 'l Vescovo e i Ghibellini. Per che ne seguì la terza guerra
de' Fiorentini in Toscana, nel 1289. </p>
</div2>
<div2 type="capitolo">
<head>VII</head>
<p> I Guelfi fiorentini e potenti aveano gran voglia andare a oste ad Arezo: ma
a molti altri, popolani, non parea; sì perché diceano la impresa non esser
giusta, e per sdegno aveano con loro degli ufici. Pur presono a soldo uno
capitano, chiamato messer Baldovino di Soppino con CCCC cavalli: ma il Papa lo
ritenne, e però non venne. </p>
<p> Gli Aretini richiesono molti nobili e potenti Ghibellini di Romagna, della
Marca e da Orvieto: e mostravano gran francheza di volere la battaglia, e
acconciavansi a difendere la loro città, e di prendere il vantaggio a' passi. I
Fiorentini richiesono i Pistolesi, i Lucchesi, Bolognesi, Sanesi, e
Sanminiatesi, e Mainardo da Susinana gran capitano, che avea per moglie una de'
Tosinghi. </p>
<p> In quel tempo venne in Firenze il re Carlo di Sicilia, che andava a Roma;
il quale fu dal Comune onoratamente presentato, e con palio e armeggerie: e da'
Guelfi fu richiesto d'uno capitano con le insegne sue. Il quale lasciò loro
messer Amerigo di Nerbona, suo barone e gentile uomo, giovane e bellissimo del
corpo, ma non molto sperto in fatti d'arme, ma rimase con lui uno antico
cavaliere suo balio, e molti altri cavalieri atti ed esperti a guerra, e con
gran soldo e provisione. </p>
</div2>
<div2 type="capitolo">
<head>VIII</head>
<p> Il Vescovo d'Arezo, come savio uomo considerando quel che advenire gli
potea della guerra, cercava patteggiarsi co' Fiorentini, e uscire con tutta la
schiatta sua d'Arezo, e dar loro le sue castella del vescovado in pegno; e per
le rendite e pe' fedeli volea, l'anno, fiorini IIIm, i quali li promettesse
messer Vieri de' Cerchi ricchissimo cittadino. Ma i Signori che erano in quel
tempo, erano in gran discordia: i quali furono messer Ruggieri da Cuona
giudice, messer Iacopo da Certaldo giudice, Bernardo di messer Manfredi
Adimari, Pagno Bordoni, Dino Compagni autore di questa Cronaca, e Dino di
Giovanni, vocato Pecora, che furono da dì XV d'aprile a dì XV di giugno 1289.
La cagione della discordia fu, che alcuni di loro voleano le castella del
Vescovo, e spezialmente Bibiena bello e forte, alcuni no; né non voleano la
guerra, considerando il male che di quella segue: pur infine per tutti si
consentì di pigliarle, ma non per disfarle. E d'accordo rimisono in Dino
Compagni, perché era buono e savio uomo, ne facesse quanto li paresse: il quale
mandò per messer Durazzo, nuovamente fatto da lui cavaliere, e in lui commise
conchiudesse il trattato col Vescovo il meglio potesse. </p>
<p> Il Vescovo d'Arezo in questo mezo pensò, che se consentisse al trattato,
sarebbe traditore; e però raunò i principali di sua parte, e quelli confortò
prendessono accordo co' Fiorentini: e che egli non volea perdere Bibbiena, e
che la fusse afforzata e difesa; altrimenti prenderebbe accordo egli. Gli
Aretini, sdegnati per le parole sue, perché ogni loro disegno si rompeva,
ordinavano di farlo uccidere: se non che messer Guglielmo de' Pazi, suo
consorto, che era nel consiglio, disse che sarebbe stato molto contento
l'avessono fatto, non l'avendo saputo; ma essendo richiesto, non lo
consentirebbe, ché non volea esser micidiale del sangue suo. Allora
deliberarono di pigliarla eglino; e come disperati, sanza altro consiglio si
misono in punto. </p>
</div2>
<div2 type="capitolo">
<head>IX</head>
<p> Sentitasi pe' Fiorentini la loro diliberazione, i capitani e governatori
della guerra tennono consiglio nella chiesa di san Giovanni, per qual via fusse
il megliore andare, sì che fornire si potesse il campo di quel bisognasse.
Alcuni lodavano l'andata per Valdarno, acciò che, andando per altra via, gli
Aretini non cavalcassono quivi, e non ardessono i casamenti del contado: alcuni
lodavano la via del Casentino, dicendo che quella era migliore via,
assegnandone molte ragioni. Uno savio vecchio, chiamato Orlando da Chiusi, e
Sasso da Murlo, gran castellani, temendo di loro deboli castella, dierono per
consiglio si pigliasse quella via, dubitando che, se altra via si pigliasse,
non fussono dagli Aretini disfatte, ché erano di lor contado; e messer Rinaldo
de' Bostoli, che era degli usciti d'Arezo, con loro s'accordò. Dicitori vi
furono assai; le pallottole segrete si dierono: vinsesi d'andare per Casentino.
Ma con tutto fusse più dubbiosa e pericolosa via, il meglio ne seguì. </p>
<p> Fatta tal diliberazione, i Fiorentini accolsono l'amistà; che furono: i
Bolognesi con CC cavalli, Lucchesi con CC, Pistolesi con CC; de' quali fu
capitano messer Corso Donati cavaliere fiorentino: Mainardo da Susinana con XX
cavalli e CCC fanti a piè, messer Malpiglio Ciccioni con XXV, e messer Barone
Mangiadori da San Miniato, li Squarcialupi, i Colligiani, e altre castella di
Valdelsa: sì che fu il numero, cavalli MCCC e assai pedoni. </p>
</div2>
<div2 type="capitolo">
<head>X</head>
<p> Mossono le insegne al giorno ordinato i Fiorentini, per andare in terra di
nimici: e passarono per Casentino per male vie; ove, se avessono trovati i
nimici, arebbono ricevuto assai danno: ma non volle Dio. E giunsono presso a
Bibbiena, a uno luogo si chiama Campaldino, dove erano i nimici: e quivi si
fermorono, e feciono una schiera. I capitani della guerra misono i feditori
alla fronte della schiera; e i palvesi, col campo bianco e giglio vermiglio,
furono attelati dinanzi. Allora il Vescovo, che avea corta vista, domandò:
"Quelle, che mura sono?" Fugli risposto: "I palvesi de' nimici". </p>
<p> Messer Barone de' Mangiadori da San Miniato, franco et esperto cavaliere in
fatti d'arme, raunati gli uomini d'arme, disse loro: "Signori, le guerre di
Toscana si soglìano vincere per bene assalire; e non duravano, e pochi uomini
vi moriano, ché non era in uso l'ucciderli. Ora è mutato modo, e vinconsi per
stare bene fermi. Il perché io vi consiglio, che voi stiate forti, e lasciateli
assalire". E così disposono di fare. Gli Aretini assalirono il campo sì
vigorosamente e con tanta forza, che la schiera de' Fiorentini forte rinculò.
La battaglia fu molto aspra e dura: cavalieri novelli vi s'erano fatti dall'una
parte e dall'altra. Messer Corso Donati con la brigata de' Pistolesi fedì i
nimici per costa. Le quadrella pioveano: gli Aretini n'aveano poche, et erano
fediti per costa, onde erano scoperti: l'aria era coperta di nuvoli, la polvere
era grandissima. I pedoni degli Aretini si metteano carpone sotto i ventri de'
cavalli con le coltella in mano, e sbudellavalli: e de' loro feditori
trascorsono tanto, che nel mezo della schiera furono morti molti di ciascuna
parte. Molti quel dì, che erano stimati di grande prodeza, furono vili; e
molti, di cui non si parlava, furono stimati. Assai pregio v'ebbe il balio del
capitano, e fuvi morto. Fu fedito messer Bindo del Baschiera Tosinghi; e così
tornò a Firenze, ma fra pochi dì morì. Della parte de' nimici fu morto il
Vescovo, e messer Guiglielmo de' Pazi franco cavaliere, Bonconte e Loccio da
Montefeltri, e altri valenti uomini. Il conte Guido non aspettò il fine, ma
sanza dare colpo di spada si partì. Molto bene provò messer Vieri de' Cerchi et
uno suo figliuolo cavaliere alla costa di sé. Furono rotti gli Aretini, non per
viltà né per poca prodeza, ma per lo soperchio de' nimici. Furono messi in
caccia, uccidendoli: i soldati fiorentini, che erano usi alle sconfitte, gli
amazavano; i villani non aveano piatà. Messer Talano Adimari e' suoi si
tornorono presto a loro stanza: molti popolani di Firenze, che aveano
cavallate, stettono fermi: molti niente seppono, se non quando i nimici furon
rotti. Non corsono ad Arezo con la vittoria; ché si sperava, con poca fatica
l'arebon avuta. </p>
<p> Al capitano e a' giovani cavalieri, che aveano bisogno di riposo, parve
avere assai fatto di vincere, sanza perseguitarli. Più insegne ebbono di loro
nimici, e molti prigioni, e molti n'uccisono; che ne fu danno per tutta
Toscana. </p>
<p> Fu la detta rotta dì XI di giugno, il dì di san Bernaba, in uno luogo che
si chiama Campaldino presso a Poppi. </p>
<p> Dopo detta vittoria non ritornorono però tutti i Guelfi in Arezo: ma alcuni
s'assicurorono; a' quali fu detto, che, se vi voleano stare, facessono la loro
volontà. Tra i Fiorentini e gli Aretini pace non si fe': ma i Fiorentini si
tennono le castella aveano prese; cioè Castiglione, Laterina, Civitella,
Rondine, e più altre castella; e alcuno se ne disfece. Dopo poco tempo i
Fiorentini rimandorono gente d'arme a Arezo, e posonvi campo; e andoronvi due
de' Priori. E il dì di san Giovanni vi feciono correre un palio; e conbatterono
la terra, e arsono ciò che trovorono in quel contado. Dipoi andorono a
Bibbiena, e quella presono e disfeciono le mura. Molto furono biasimati quelli
due di tale andata, cioè de' Priori, perché non era loro uficio, ma di gentili
uomini usi alla guerra. Di poi se ne tornorono con poco frutto; perché assai vi
si consumò, con affanni di persone. </p>
</div2>
<div2 type="capitolo">
<head>XI</head>
<p> Ritornati i cittadini in Firenze, si resse il popolo alquanti anni in
grande e potente stato; ma i nobili e grandi cittadini insuperbiti faceano
molte ingiurie a' popolani, con batterli e con altre villanie. Onde molti buoni
cittadini popolani e mercatanti, tra' quali fu un grande e potente cittadino
(savio, valente e buono uomo, chiamato Giano della Bella, assai animoso e di
buona stirpe, a cui dispiaceano queste ingiurie) se ne fe' capo e guida, e con
l'aiuto del popolo (essendo nuovamente eletto de' Signori che entrarono a dì XV
di febraio 1292), e co' suoi conpagni, afforzorono il popolo. E al loro uficio
de' Priori aggiunsono uno con la medesima balìa che gli altri, il quale
chiamorono Gonfaloniere di Giustizia (Baldo Ruffoli per Sesto di Porta Duomo),
a cui fusse dato uno gonfalone dell'arme del popolo, che è la croce rossa nel
campo bianco, e mille fanti tutti armati con la detta insegna o arme, che
avessono a esser presti a ogni richiesta del detto Gonfaloniere, in piaza o
dove bisognasse. E fecesi leggi, che si chiamorono Ordini della Giustizia,
contro a' potenti che facessono oltraggi a' popolani: e che l'uno consorto
fusse tenuto per l'altro; e che i malifìci si potessono provare per due
testimoni di pubblica voce e fama: e diliberorono che qualunque famiglia avesse
avuti cavalieri tra loro, tutti s'intendessono esser Grandi, e che non
potessono esser de' Signori, né Gonfaloniere di Giustizia, né de' loro collegi;
e furono, in tutto, le dette famiglie... : e ordinorono che i Signori vecchi,
con certi arroti, avessono a eleggere i nuovi. E a queste cose legarono le
XXIIII Arti, dando a' loro consoli alcuna balìa. </p>
</div2>
<div2 type="capitolo">
<head>XII</head>
<p> I maladetti giudici cominciorono a interpretare quelle leggi: le quali
aveano dettate messer Donato di messer Alberto Ristori, messer Ubertino dello
Stroza e messer Baldo Aguglioni. E diceano che, dove il maleficio si dovea
punire con effetto, lo distendevano in danno dello adversario; e impaurivano i
rettori: e se l'offeso era ghibellino, e il giudice era ghibellino; e per lo
simile faceano i Guelfi: gli uomini delle famiglie non accusavano i loro
consorti per non cadere nelle pene. Pochi malifìci si nascondevano, che dagli
adversari non fussono ritrovati; molti ne furono puniti secondo la legge. E i
primi che vi caddono furono i Galligai; che alcuno di loro fe' uno malificio in
Francia in due figliuoli d'uno nominato mercatante, che avea nome Ugolino
Benivieni, ché vennono a parole insieme, per le quali l'uno de' detti fratelli
fu fedito da quello de' Galligai, che ne morì. E io Dino Compagni, ritrovandomi
gonfaloniere di giustizia nel 1293, andai alle loro case e de' loro consorti, e
quelle feci disfare secondo le leggi. Questo principio seguitò agli altri
gonfalonieri uno male uso; perché, se disfaceano secondo le leggi, il popolo
dicea che erano vili se non disfaceano bene affatto. E molti sformavano la
giustizia per tema del popolo. E intervenne che uno figliuolo di messer
Bondalmonte, avea commesso uno malificio di morte, gli furono disfatte le case;
per modo che dipoi ne fu ristorato. </p>
<p> Molto montò il rigoglio de' rei uomini, però che i grandi, cadendo nelle
pene, erano puniti; però che i rettori temeano le leggi le quali voleano che
con effetto punissono. Questo effetto si distendea tanto, che dubitavano se
l'uomo accusato non fosse punito, che il rettore non avesse difensione né
scusa: il perché niuno accusato rimanea impunito. Onde i grandi fortemente si
doleano delle leggi, e alli essecutori d'esse diceano: "Uno caval corre, e dà
della coda nel viso a uno popolano; o in una calca uno darà di petto sanza
malizia a uno altro; o più fanciulli di piccola età verranno a quistione; gli
uomini gli accuseranno: debbano però costoro per sì piccola cosa esser
disfatti?" </p>
<p> Giano della Bella sopradetto, uomo virile e di grande animo, era tanto
ardito che lui difendeva quelle cose che altri abbandonava, e parlava quelle
che altri tacea; e tutto facea in favore della giustizia contro a' colpevoli: e
tanto era temuto da' rettori, che temeano di nascondere i malifìci. I grandi
cominciorono a parlare contro a lui, minacciandolo che non per giustizia ma per
fare morire i suoi nimici il facea, abbominando lui e le leggi: e dove si
trovavano, minacciavano squartare i popolani che reggeano. Onde alcuni, che gli
udirono, rapportorono a' popolani; i quali cominciorono a inacerbire, e per
paura e sdegno innasprirono le leggi; sì che ciascuno stava in gelosia. Erano i
principali del popolo i Magalotti, però che sempre erano stati aiutatori del
popolo: e aveano gran séguito, e intorno a loro aveano molte schiatte che con
loro si raunavano d'uno animo, e più artefici minuti con loro si ritraevano.
</p>
</div2>
<div2 type="capitolo">
<head>XIII</head>
<p> I potenti cittadini (i quali non tutti erano nobili di sangue, ma per altri
accidenti erano detti Grandi), per sdegno del popolo, molti modi trovorono per
abbatterlo. E mossono di Campagna un franco e ardito cavaliere, che avea nome
messer Gian di Celona, potente più che leale, con alcune giuridizioni a lui
date dallo imperadore. E venne in Toscana patteggiato co' grandi di Firenze, e
di volontà di papa Bonifazio VIII, nuovamente creato: ebbe carta e giuridizioni
di terre guadagnasse; e tali vi posono il suggello, per frangere il popolo di
Firenze, che furono messer Vieri de' Cerchi e Nuto Marignolli, secondo disse
messer Piero Cane da Milano procuratore del detto messer Gian di Celona. Molti
ordini dierono per uccidere il detto Giano, dicendo: "Percosso il pastore,
fiano disperse le pecore". </p>
<p> Un giorno ordinorono di farlo assassinare; poi se ne ritrassono per tema
del popolo. Poi per ingegno trovoron modo farlo morire, con una sottile
malizia; e disson: "Egli è giusto: mettianli innanzi le rie opere de' beccaî,
che sono uomini malferaci e maldisposti". Tra' quali era uno chiamato Pecora,
gran beccaio, sostenuto da' Tosinghi, il quale facea la sua arte con falsi modi
e nocivi alla republica; era perseguitato dall'Arte, però che le sue malizie
usava sanza timore; minacciava i rettori e gli uficiali, e profferevasi a mal
fare con gran possa di uomini e d'arme. </p>
<p> Quelli della congiura fatta contro a Giano, essendo sopra rinnovare le
leggi nella chiesa d'Ognissanti, dissono a Giano: "Vedi l'opere de' beccaî
quanto multiplicano a mal fare". E Giano rispose: "Perisca innanzi la città,
che ciò si sostenga"; e procurava fare leggi sopra loro. E per simile diceano
de' giudici: "Vedi: i giudici minacciano i rettori al sindacato, e per paura
traggono da loro le ingiuste grazie, e tengono le questioni sospese anni tre o
quattro, e sentenzia di niuno piato si dà: e chi vuole perdere il piato di sua
volontà, non può; tanto impigliano le ragioni e 'l pagamento, sanza ordine".
Giano, giustamente crucciandosi sopra loro, dicea: "Faccinsi leggi, che siano
freno a tanta malizia". E quando l'ebbono così acceso alla giustizia,
segretamente mandavano a' giudici e a' beccaî e agli altri artefici, dicendo
che Giano li vituperava, e che facea leggi contro a loro. </p>
</div2>
<div2 type="capitolo">
<head>XIV</head>
<p> Scoprissi la congiura fatta contro a Giano uno giorno che io Dino ero con
alquanti di loro per raunarci in Ognissanti, e Giano se ne andava a spasso per
l'orto. Quelli della congiura fermavano una falsa legge, che tutti non la
intendevano; che si avesse per nimica ogni città o castello che ritenesse
alcuno sbandito nimico del popolo: e questo feciono, però che la congiura era
fatta con falsi popolani, per sbandeggiare Giano e metterlo in odio del popolo.
Io conobbi la congiura, e dubitai per che faceano la legge sanza gli altri
compagni. Palesai a Giano la congiura fatta contro a lui, e mostra'li come lo
faceano nimico del popolo e degli artefici, e che, seguitando le leggi, il
popolo li si volgerebbe addosso, e che egli le lasciasse, e opponessesi con
parole alla difensione. E così fece, dicendo: "Perisca innanzi la città, che
tante opere rie si sostengano". Allora conobbe Giano chi lo tradiva, però che i
congiurati non si poteano più coprire. I non colpevoli voleano esaminare i
fatti, saviamente; ma Giano, più ardito che savio, gli minacciò farli morire. E
però si lasciò di seguire il fare le leggi, e con grande scandolo ci partimo.
</p>
<p> Rimasono quivi i congiurati contro a Giano; i quali furon messer Palmieri
di messer Ugo Altoviti, messer Baldo Aguglioni giudici, Alberto di messer
Iacopo del Giudice, Noffo di Guido Bonafedi, e Arriguccio di Lapo Arrighi. I
notaî scrittori furono ser Matteo Biliotti e ser Pino da Signa. Tutte le parole
dette si ridissono assai peggiori: onde tutta la congiura s'avacciò di
ucciderlo; perché temeano più l'opere sue che lui. </p>
</div2>
<div2 type="capitolo">
<head>XV</head>
<p> I Grandi feciono loro consiglio in San Iacopo Oltrarno, e quivi per tutti
si disse che Giano fusse morto. Poi si raunorono uno per casa, e fu il dicitore
messer Berto Frescobaldi, e disse, "come i cani del popolo aveano tolti loro
gli onori e gli ufici; e non osavano entrare in palagio: i loro piati non
possono sollicitare: se battiamo uno nostro fante, siamo disfatti. E pertanto,
signori, io consiglio che noi usciamo di questa servitù. Prendiam l'arme, e
corriamo sulla piaza: uccidiamo amici e nimici, di popolo, quanti noi ne
troviamo, sì che già mai noi né nostri figlioli non siamo da loro soggiogati".
</p>
<p> Appresso si levò messer Baldo della Tosa, e disse: "Signori, il consiglio
del savio cavaliere è buono, se non fosse di troppo rischio; perché, se nostro
pensiero venisse manco, noi saremo tutti morti: ma vinciàgli prima con ingegno,
e scomuniàgli con parole piatose, dicendo: I Ghibellini ci torranno la terra, e
loro e noi cacceranno, e che per Dio non lascino salire i Ghibellini in
signoria: e così scomunati, conciànli per modo che mai più non si rilievino".
Il consiglio del cavaliere piacque a tutti; e ordinorono due per contrada, che
avessono a corrompere e scomunare il popolo, e a infamare Giano, e tutti i
potenti del popolo scostassono da lui per le ragion dette. </p>
</div2>
<div2 type="capitolo">
<head>XVI</head>
<p> Così dissimulando i cittadini, la città era in gran discordia. Advenne che
in quelli dì messer Corso Donati, potente cavaliere, mandò alcuni fanti per
fedire messer Simone Galastrone suo consorto: e nella zuffa uno vi fu morto e
alcuni feriti. L'accusa si fe' da amendue le parti; e però si convenia
procedere secondo gli Ordini della Giustizia, in ricevere le pruove e in
punire. Il processo venne innanzi al podestà, chiamato messer Gian di Lucino,
lonbardo, nobile cavaliere e di gran senno e bontà. E ricevendo il processo uno
suo giudice, e udendo i testimoni prodotti da amendue le parti, intese erano
contro a messer Corso: fece scrivere al notaio per lo contrario; per modo che
messer Corso dovea esser assoluto, e messer Simone condannato. Onde il podestà,
essendo ingannato, prosciolse messer Corso, e condannò messer Simone. I
cittadini, che intesono il fatto, stimorono l'avesse fatto per pecunia, e che
fosse nimico del popolo; e spezialmente gli adversari di messer Corso gridarono
a una voce: "Muoia il podestà! Al fuoco, al fuoco!" I primi cominciatori del
furore furon Taldo della Bella e Baldo dal Borgo, più per malivolenzia aveano a
messer Corso, che per pietà dell'offesa giustizia. E tanto crebbe il furore,
che il popolo trasse al palagio del podestà con la stipa per ardere la porta.
</p>
<p> Giano, che era co' priori, udendo il grido della gente, disse: "Io voglio
andare a campare il podestà delle mani del popolo"; e montò a cavallo, credendo
che il popolo lo seguisse e si ritraesse per le sue parole. Ma fu il contrario,
ché li volsono le lancie per abbatterlo del cavallo: il perché si tornò
adietro. I priori, per piacere al popolo, scesono col gonfalone in piaza,
credendo attutare il furore. Et e' crebbe sì, ch'eglino arsono la porta del
palagio, e ruborono i cavalli e arnesi del podestà. Fuggissi il podestà in una
casa vicina; la famiglia sua fu presa; gli atti furono stracciati; e chi fu
malizioso, che avesse suo processo in corte, andò a stracciarlo. E acciò
procurò bene uno giudice che avea nome messer Baldo dell'Ammirato, il quale
avea molti adversari, e stava in corte con accuse e con piati; e avendo
processi contro, e temendo esser punito, fu tanto scalterito con suoi sequaci,
ch'egli spezò gli armari, e stracciò gli atti, per modo che mai non si
trovorono. Molti feciono di strane cose in quel furore. Il podestà e la sua
famiglia fu in gran fortuna, il quale avea menata seco la donna, la quale era
in Lonbardia assai pregiata e di grande belleza; la quale col suo marito,
sentendo le grida del popolo, chiamavano la morte fuggendo per le case vicine,
ove trovarono soccorso, essendo nascosi e celati. </p>
<p> Il dì sequente, si raunò il Consiglio; e fu diliberato, per onore della
città, che le cose rubate si rendessono al podestà, e che del suo salario fusse
pagato. E così si fe': e partissi. </p>
<p> La città rimase in gran discordia. I cittadini buoni biasimavano quello che
era fatto; altri dava la colpa a Giano, cercando di cacciarlo o farlo mal
capitare; altri dicea: "Poi che cominciato abiamo, ardiamo il resto": e tanto
romore fu nella terra, che accese gli animi di tutti contro a Giano. E acciò
consentirono i Magalotti suoi parenti; i quali lo consigliorono che, per
cessare il furore del popolo, per alquanti dì s'assentasse fuori della terra:
il quale, credendo al loro falso consiglio, si partì; e subito li fu dato
bando, e condannato nell'avere e nella persona. </p>
</div2>
<div2 type="capitolo">
<head>XVII</head>
<p> Scacciato Giano della Bella a dì V di marzo 1294, e rubata la casa e meza
disfatta, il popolo minuto perdé ogni rigoglio e vigore, per non avere capo; né
a niente si mossono. I cittadini chiamarono per Podestà uno che era Capitano. E
cominciorono ad accusare gli amici di Giano; e furonne condannati alcuni, chi
in lire Vc chi in lire M, e alcuni ne furono contumaci. Giano e suo legnaggio
si partì del paese: i cittadini rimasono in gran discordia; chi il lodava, e
chi il biasimava. </p>
<p> Messer Giovanni di Celona, venuto a petizione de' Grandi, volendo fornire
ciò che promesso aveva, e aquistare ciò che gli era stato promesso, domandava
la paga sua di cavalli 500 che seco avea menati. Fugli dinegata, essendoli
detto non avea atteso quello avea promesso. Il cavaliere era di grande animo:
andossene ad Arezo agli adversari de' Fiorentini, a' quali disse: "Signori, io
sono venuto in Toscana a petizione de' Guelfi da Firenze: ecco le carte: i
patti mi niegano; ond'io e' miei compagni saremo con voi a dar loro morte come
a nimici". Onde gli Aretini, i Cortonesi, e gli Ubertini, li feron onore. </p>
<p> I Fiorentini, sentendo questo, mandorono a papa Bonifazio, pregandolo che
si inframmettesse in fare tra loro accordo. E così fece: che giudicò i
Fiorentini li dessono fiorini XXm; i quali gliel dierono; e rifatti suoi amici,
vedendo che gli Aretini si fidavano di lui, ordinorono con lui che, tornando ad
Arezo, si mostrasse nostro nimico, e che li conducesse a tôrci Saminiato, che
dicea appartenersi a lui per vigore d'Inperio, per lo quale era venuto e aveane
mandato. Ma uno, il quale sapea il segreto, il palesò per leggiereza d'animo, e
per mostrare sapea le cose segrete; e colui, a cui lo disse, lo fece assapere a
messer Ceffo de' Lanberti; onde gli Aretini lo sentirono, e al cavaliere
dierono licenzia con tutta la sua gente. </p>
</div2>
<div2 type="capitolo">
<head>XVIII</head>
<p> I signori che cacciorono Giano della Bella, furono Lippo del Velluto,
Banchino di Giovanni beccaio, Gheri Paganetti, Bartolo Orlandini, messer Andrea
da Cerreto, Lotto del Migliore Guadagni, e Gherardo Lupicini gonfaloniere di
giustizia, che entrorono a dì XV di febraio 1294. Cominciorono i cittadini
accusare l'un l'altro, e a condannarli, e a metterli in esilio; per modo che
gli amici di Giano erano impauriti, e stavano suggetti. I loro adversari gli
soprastavano con molto rigoglio, infamando Giano e' suoi seguaci di grande
arroganza, dicendo che avea messo scandalo in Pistoia, e arse ville e
condannati molti, quando vi fu rettore. Delle quali cose dovea avere corona,
perché avea puniti gli sbanditi e' malfattori, i quali si raunavano sanza
temere le leggi. E il fare giustizia, diceano lo facea per tirannia. Molti
diceano di lui male per viltà e per piacere a' rei. Il gran beccaio che si
chiamava il Pecora, uomo di poca verità, seguitatore di male, lusinghiere,
dissimulava in dire male di lui per compiacere a altri. Corrompea i popolani
minuti, facea congiure, e era di tanta malizia, che mostrava a' Signori che
erano eletti, era per sua operazione. A molti promettea ufici, e con queste
promesse gl'ingannava. Grande era del corpo, ardito e sfacciato, e gran
ciarlatore, e dicea palesemente chi erano i congiurati contro a Giano, e che
con loro si raunava in una volta sotterra. Poco era constante, e più crudele
che giusto. Abbominò Pacino Peruzzi, uomo di buona fama. Sanza esserne
richiesto, aringava spesso ne' consigli, e dicea che era egli quello che gli
avea liberati dal tiranno Giano, e che molte notti era ito con picciola
lanterna, collegando il volere degli uomini per fare la congiura contro a lui.
</p>
</div2>
<div2 type="capitolo">
<head>XIX</head>
<p> I pessimi cittadini per loro sicurtà chiamorono per loro podestà messer
Monfiorito da Padova, povero gentile uomo, acciò che come tiranno punisse, e
facesse della ragione torto e del torto ragione, come a loro paresse. Il quale
prestamente intese la volontà loro, e quella seguì; ché absolvea e condannava
sanza ragione, come a loro parea: e tanta baldanza prese, che palesemente lui e
la sua famiglia vendevano la giustizia, e non ne schifavano prezo per piccolo o
grande che fusse. E venne in tanto abbominio che i cittadini nol poterono
sostenere, e feciono pigliar lui e due suoi famigli, e feciollo collare: e per
sua confessione seppono delle cose, che a molti cittadini ne seguì vergogna
assai e pericolo: e vennono in discordia, ché l'uno volea fusse più collato, e
l'altro no. Uno di loro, che avea nome Piero Manzuolo, il fe' un'altra volta
tirar su: il perché confessò avere ricevuta una testimonianza falsa per messer
Niccola Acciaiuoli; il perché nol condannò: e funne fatto nota. Sentendolo
messer Niccola, ebe paura non si palesasse più: èbbene consiglio con messer
Baldo Aguglioni, giudice sagacissimo e suo advocato; il quale dié modo avere
gli atti dal notaio per vederli, e ràsene quella parte venìa contro a messer
Niccola. E dubitando il notaio degli atti avea prestati, se erano tocchi, trovò
il raso fatto. Accusolli: fu preso messer Niccola, e condannato in lire IIIm;
messer Baldo si fuggì, ma fu condannato in lire IIm, e confinato per uno anno.
In molta infamia caddono i reggenti: e molti furono, che cercorono i malifìci
si trovassono, che ne furono malcontenti, per esser colpevoli. </p>
<p> Messer Monfiorito fu messo in prigione. Più volte lo mandorono i Padovani a
domandare: nol vollono rendere per amore né per grazia. Poi si fuggì di
prigione, perché una moglie d'uno degli Arrigucci, che avea il marito in
prigione ove lui, fece fare lime sorde e altri ferri, co' quali ruppono le
prigioni, e fuggirono. </p>
</div2>
<div2 type="capitolo">
<head>XX</head>
<p> La città, retta con poca giustizia, cadde in nuovo pericolo, perché i
cittadini si cominciorono a dividere per gara d'ufici, abbominando l'uno
l'altro. Intervenne, che una famiglia che si chiamavano i Cerchi (uomini di
basso stato, ma buoni mercatanti e gran ricchi, e vestivano bene, e teneano
molti famigli e cavalli, e aveano bella apparenza), alcuni di loro comperorono
il palagio de' conti, che era presso alle case de' Pazzi e de' Donati, i quali
erano più antichi di sangue, ma non sì ricchi: onde, veggendo i Cerchi salire
in altezza (avendo murato e cresciuto il palazzo, e tenendo gran vita),
cominciorono avere i Donati grande odio contra loro. Il quale crebbe assai,
perché messer Corso Donati, cavaliere di grande animo, essendoglisi morta la
moglie, ne ritolse un'altra figliuola che fu di messer Accierito da Gaville, la
quale era reda; ma non consentendo i parenti di lei, perché aspettavano quella
redità, la madre della fanciulla, vedendolo bellissimo uomo, contro alla
volontà degli altri conchiuse il parentado. I Cerchi, parenti di messer Neri da
Gaville, cominciorono a sdegnare, e a procurare non avesse la redità; ma pur
per forza l'ebbe. Di che si generò molto scandolo e pericolo per la città e per
speziali persone. E essendo alcuni giovani de' Cerchi sostenuti per una
malleverìa nel cortile del Podestà come è usanza, fu loro presentato uno
migliaccio di porco, del quale chi ne mangiò ebbe pericolosa infermità, e
alcuni ne morirono; il perché nella città ne fu gran romore, perché eran molto
amati: del quale malificio fu molto incolpato messer Corso. Non si cercò il
malificio, però che non si potea provare; ma l'odio pur crebbe di giorno in
giorno, per modo che i Cerchi li cominciorono a lasciare, e le raunate della
Parte, e accostarsi a' popolani e reggenti. Da' quali erano ben veduti, sì
perché erano uomini di buona condizione e umani, e sì perché erano molto
serventi, per modo che da loro aveano quello che voleano; e simile da' rettori.
E molti cittadini tirarono da loro, e fra gli altri messer Lapo Salterelli e
messer Donato Ristori giudici, e altre potenti schiatte. I Ghibellini
similmente gli amavano per la loro umanità, e perché da loro traevano de'
servigi e non faceano ingiurie: il popolo minuto gli amava, perché dispiacque
loro la congiura fatta contro a Giano. Molto furono consigliati e confortati di
prendere la signoria, che agevolmente l'arebbono avuta per la loro bontà; ma
mai non lo vollono consentire. </p>
<p> Essendo molti cittadini un giorno, per seppellire una donna morta, alla
piazza de' Frescobaldi, e essendo l'uso della terra a simili raunate i
cittadini sedere basso in su stuoie di giunchi, e i cavalieri e dottori su alto
sulle panche, e essendo a sedere, i Donati e i Cerchi, in terra (quelli che non
erano cavalieri), l'una parte al dirimpetto all'altra, uno, o per racconciarsi
i panni o per altra cagione, si levò ritto. Gli adversari, per sospetto, anche
si levorono, e missono mano alle spade; gli altri feciono il simile: e vennono
alla zuffa; gli altri uomini che v'erano insieme, li tramezorono, e non li
lasciorono azuffare. Non si poté tanto amortare, che alle case de' Cerchi non
andasse molta gente; la quale volentieri sarebbe ita a ritrovare i Donati, se
non che alcuni de' Cerchi nollo consentì. </p>
<p> Uno giovane gentile, figliuolo di messer Cavalcante Cavalcanti, nobile
cavaliere, chiamato Guido, cortese e ardito ma sdegnoso e solitario e intento
allo studio, nimico di messer Corso, avea più volte diliberato offenderlo.
Messer Corso forte lo temea, perché lo conoscea di grande animo; e cercò
d'assassinarlo, andando Guido in pellegrinaggio a San Iacopo; e non li venne
fatto. Per che, tornato a Firenze e sentendolo, inanimò molti giovani contro a
lui, i quali li promisono esser in suo aiuto. E essendo un dì a cavallo con
alcuni da casa i Cerchi, con uno dardo in mano, spronò il cavallo contro a
messer Corso, credendosi esser seguìto da' Cerchi, per farli trascorrere nella
briga: e trascorrendo il cavallo, lanciò il dardo, il quale andò in vano. Era
quivi, con messer Corso, Simone suo figliuolo, forte e ardito giovane, e
Cecchino de' Bardi, e molti altri, con le spade; e córsogli dietro: ma non lo
giugnendo, li gittarono de' sassi; e dalle finestre gliene furono gittati, per
modo fu ferito nella mano. </p>
<p> Cominciò per questo l'odio a multiplicare. E messer Corso molto sparlava di
messer Vieri, chiamandolo l'asino di Porta, perché era uomo bellissimo, ma di
poca malizia, né di bel parlare; e però spesso dicea: "Ha raghiato oggi l'asino
di Porta?"; e molto lo spregiava. E chiamava Guido, Cavicchia. E così
rapportavano i giullari, e spezialmente uno si chiamava Scampolino, che
rapportava molto peggio non si diceva, perché i Cerchi si movessero a briga co'
Donati. I Cerchi non si moveano, ma minacciavano con l'amistà de' Pisani e
delli Aretini. I Donati ne temeano, e diceano che i Cerchi aveano fatta lega
co' Ghibellini di Toscana: e tanto l'infamarono, che venne a orecchi del Papa.
</p>
</div2>
<div2 type="capitolo">
<head>XXI</head>
<p> Sedea in quel tempo nella sedia di San Piero papa Bonifazio VIII, il quale
fu di grande ardire e alto ingegno, e guidava la Chiesa a suo modo, e abbassava
chi non li consentia. Erano con lui sua mercatanti gli Spini, famiglia di
Firenze ricca e potente: e per loro stava là Simone Gherardi, uomo pratico in
simile esercizio; e con lui era uno figliuolo d'uno affinatore d'ariento,
fiorentino, si chiamava il Nero Canbi, uomo astuto e di sottile ingegno, ma
crudo e spiacevole. Il quale tanto aoperò col Papa per abassare lo stato de'
Cerchi e de' loro sequaci, che mandò a Firenze messer frate Matteo
d'Aquasparta, cardinale Portuense, per pacificare i Fiorentini. Ma niente fece,
perché dalle parti non ebbe la commessione volea, e però sdegnato si partì di
Firenze. </p>
<p> Andando una vilia di San Giovanni l'Arti a offerere, come era usanza, e
essendo i consoli innanzi, furono manomessi da certi grandi, e battuti, dicendo
loro: "Noi siamo quelli che demo la sconfitta in Campaldino; e voi ci avete
rimossi degli ufici e onori della nostra città". I Signori, sdegnati, ebbono
consiglio da più cittadini, e io Dino fui uno di quelli. E confinorono alcuni
di ciascuna parte: cioè, per la parte de' Donati, messer Corso e Sinibaldo
Donati, messer Rosso e messer Rossellino della Tosa, messer Giachinotto e
messer Pazino de' Pazi, messer Geri Spini, messer Porco Ranieri, e loro
consorti, al Castel della Pieve; e per la parte de' Cerchi, messer Gentile e
Messer Torrigiano e Carbone de' Cerchi, Guido Cavalcanti, Baschiera della Tosa,
Baldinaccio Adimari, Naldo Gherardini, e de' loro consorti, a Sarezano, i quali
ubidirono e andorono a' confini. </p>
<p> Quelli della parte de' Donati non si voleano partire, mostrando che tra
loro era congiura. I rettori li voleano condannare. E se non avessono ubidito e
avessono presa l'arme, quel dì avrebbono vinta la terra; però che i Lucchesi,
di conscienzia del Cardinale, veniano in loro aiuto con grande esercito
d'uomini. </p>
<p> Vedendo i Signori che i Lucchesi veniano, scrissono loro, non fussono
arditi entrare su loro terreno; e io mi trovai a scrivere la lettera: e alle
villate si comandò pigliassono i passi. E per studio di Bartolo di messer
Iacopo de' Bardi tanto si procurò, che ubidirono. </p>
<p> Molto si palesò allora la volontà del Cardinale, che la pace, che egli
cercava, era per abbassare la parte de' Cerchi e inalzare la parte de' Donati.
La quale volontà, per molti intesa, dispiacque assai. E però si levò uno di non
molto senno, il quale con uno balestro saettò uno quadrello alla finestra del
vescovado (dove era il Cardinale), il quale si ficcò nell'asse: e per paura si
partì di quindi, e andò a stare oltrarno a casa messer Tommaso per più sicurtà.
</p>
<p> I Signori, per rimediare allo sdegno avea ricevuto, gli presentorono
fiorini MM nuovi. E io gliel portai in una coppa d'ariento, e dissi: "Messere,
non li disdegnate perché siano pochi, perché sanza i consigli palesi non si può
dare più moneta". Rispose gli avea cari; e molto li guardò, e non li volle.
</p>
</div2>
<div2 type="capitolo">
<head>XXII</head>
<p> Perché i giovani è più agevole a ingannare che i vecchi, il diavolo,
accrescitore de' mali, si fece da una brigata di giovani che cavalcavano
insieme: i quali, ritrovandosi insieme a cena una sera di calendi maggio,
montarono in tanta superbia, che pensarono scontrarsi nella brigata de' Cerchi
e contro a loro usare le mani e i ferri. In tal sera, che è il rinovamento
della primavera, le donne usano molto per le vicinanze i balli. I giovani de'
Cerchi si riscontrorono con la brigata de' Donati, tra' quali era uno nipote di
messer Corso, e Bardellino de' Bardi, e Piero Spini, e altri loro compagni e
seguaci, i quali assalirono la brigata de' Cerchi con armata mano. Nel quale
assalto fu tagliato il naso a Ricoverino de' Cerchi da uno masnadiere de'
Donati, il quale si disse fu Piero Spini, e in casa sua rifuggirono. Il quale
colpo fu la distruzione della nostra città, perché crebbe molto odio tra i
cittadini. I Cerchi non palesoron mai chi si fusse, aspettando farne gran
vendetta. </p>
<p> Divisesi di nuovo la città, negli uomini grandi, mezani e piccolini; e i
religiosi non si poterono difendere che con l'animo non si dessono alle dette
parti, chi a una chi a una altra. Tutti i Ghibellini tennono co i Cerchi,
perché speravano avere da loro meno offesa; e tutti quelli che erano dell'animo
di Giano della Bella, però che parea loro fussono stati dolenti della sua
cacciata. Fu ancora di loro parte Guido di messer Cavalcante Cavalcanti, perché
era nimico di messer Corso Donati; Naldo Gherardini, perché era nimico de'
Manieri, parenti di messer Corso; messer Manetto Scali e suoi consorti, perché
erano parenti de' Cerchi; messer Lapo Salterelli, loro parente; messer Berto
Frescobaldi, perché avea ricevuti da loro molti danari in prestanza; messer
Goccia Adimari, per discordia avea co' consorti; Bernardo di messer Manfredi
Adimari, perché era loro compagno; messer Biligiardo, e 'l Baschiera, e Baldo
dalla Tosa, per dispetto di messer Rosso loro consorto, perché da lui furono
abbassati degli onori. I Mozi, i Cavalcanti (il maggior lato), e più altre
famiglie e popolani, tennono con loro. </p>
<p> Con la parte di messer Corso Donati tennono messer Rosso messer Arrigo e
messer Nepo e Pinuccio dalla Tosa, per grande usanza e amicizia; messer
Gherardo Ventraia, messer Geri Spini e suoi consorti, per l'offesa fatta;
messer Gherardo Sgrana e messer Bindello per usanza e amicizia; messer Pazino
de' Pazi e suoi consorti, i Rossi, la maggior parte de' Bardi, i Bordoni, i
Cerretani, Borgo Rinaldi, il Manzuolo, il Pecora beccaio, e molti altri. E di
popolani furono co' Cerchi, Falconieri, Ruffoli, Orlandini, quelli delle Botte,
Angiolieri, Amuniti, quelli di Salvi del Chiaro Girolami, e molti altri
popolani grassi. </p>
</div2>
<div2 type="capitolo">
<head>XXIII</head>
<p> Essendo messer Corso Donati a' confini a Massa Trebara, gli ruppe, e
andossene a Roma, e non ubbidì; il perché fu condannato nell'avere e nella
persona. E col Nero Cambi che era compagno degli Spini in Corte, per mezzo di
messer Iacopo Guatani, parente del Papa, e d'alcuni Colonnesi, con grande
stanzia pregavano il Papa volesse rimediare, perché la parte guelfa periva in
Firenze, e che i Cerchi favoreggiavano i Ghibellini. Per modo che il Papa fece
citare messer Vieri de' Cerchi; il quale andò a Roma molto onorevolmente. Il
Papa, a petizione degli Spini suoi mercatanti e de' sopradetti amici e parenti,
lo richiese facesse pace con messer Corso; il che non volle consentire,
mostrando non facea contro a parte guelfa; il perché da lui fu licenziato, e
partissi. </p>
<p> La parte de' Cerchi, che era confinata, tornò in Firenze. Messer Torrigiano
e Carbone e Vieri di messer Ricovero de' Cerchi, messer Biligiardo della Tosa,
e Carbone e Naldo Gherardini, e messer Guido Scimia de' Cavalcanti, e gli altri
di quella parte stavano chetamente. </p>
<p> Ma messer Geri Spini, messer Porco Manieri, messer Rosso della Tosa, messer
Pazino de' Pazi, Sinibaldo di messer Simone Donati, capi dell'altra parte, non
contenti di loro tornata, co' loro seguaci si raunorono un dì in Santa Trinita,
diliberati di cacciare i Cerchi e loro parte. E feciono gran consiglio,
assegnando molto false ragioni; e dopo lunga disputa, messer Bondalmonte, savio
e temperato cavaliere, disse che era gran rischio, e che troppo male advenire
ne potea, e che al presente non si sofferisse. E a questo consiglio concorse la
maggior parte; però che messer Lapo Salterelli avea promesso a Bartolo di
messer Iacopo de' Bardi (a cui era data gran fede), le cose s'acconcerebbono
per buono modo. E sanza niente fare si partirono. </p>
</div2>
<div2 type="capitolo">
<head>XXIV</head>
<p> Ritrovandomi in detto consiglio io Dino Compagni, disideroso di unità e
pace fra' cittadini, avanti si partissono dissi: "Signori, perché volete voi
confondere e disfare una così buona città? Contro a chi volete pugnare? contro
a' vostri fratelli? Che vettoria arete? non altro che pianto". Risposono, che
il loro consiglio non era che per spegnere scandalo e stare in pace. </p>
<p> Udito questo, m'accozai con Lapo di Guaza Ulivieri, buono e leale popolano,
e insieme andamo a' priori, e conducemovi alcuni erano stati al detto
consiglio, e tra i priori e loro fumo mezani, e con parole dolci raumiliamo i
Signori: e messer Palmieri Altoviti, che allora era de' Signori, fortemente li
riprese sanza minaccie. Fu loro risposto, che di quella raunata niente più si
farebbe; e che alcuni fanti, eran venuti a loro richiesta, fussono lasciati
andare sanza esser offesi. E così fu da' signori priori comandato. </p>
<p> La parte adversa continuamente stimolava la Signoria gli punisse, perché
aveano fatto contro agli Ordini della Giustizia, per lo consiglio tenuto in
Santa Trinita, per fare congiura e trattato contra il reggimento. </p>
<p> Ricercando il segreto della congiura, si trovò, che il Conte da Battifolle
mandava il figliuolo con suoi fedeli e con arme a petizione de' congiurati: e
trovaronsi lettere di messer Simone de' Bardi, per le quali scrivea facessono
fare gran quantità di pane, acciò che la gente che venìa avesse da vivere. Il
perché chiaramente si comprese la congiura ordinata per lo consiglio tenuto in
Santa Trinita; onde il Conte e 'l figliuolo e messer Simone furono condannati
in grave pena. </p>
<p> Scopertisi gli odii e le malivolenzie d'amendue le parti, ciascuno
procurava offendere l'altro: ma troppo più baldanzosamente si scopriano i
Donati che i Cerchi, nello sparlare, e di niente temeano. </p>
</div2>
<div2 type="capitolo">
<head>XXV</head>
<p> I Cerchi procuravano avere i Pistolesi dalla loro parte; i quali aveano
data giuridizione a' Fiorentini, vi mandassono podestà e capitano. E essendovi
mandato Cantino di messer Amadore Cavalcanti per capitano, uomo poco leale,
ruppe una legge aveano i Pistolesi, che era che i loro Anziani si eleggessono
per amendue le parti loro, cioè Neri e Bianchi. Queste due parti, Neri e
Bianchi, naquono d'una famiglia che si chiamano Cancellieri, che si divise: per
che alcuni più congiunti si chiamorono Bianchi, e gli altri Neri; e così fu
divisa tutta la città: e così eleggeano gli Anziani. </p>
<p> Questo Cantino ruppe la loro legge, e fece chiamare tutti gli Anziani di
parte bianca. Il quale, essendone ripreso, dicea per sua scusa, averlo di
comandamento da' signori di Firenze. E non dicea la verità. </p>
<p> I Pistolesi, malcontenti, viveano in gran tribulazioni, ingiuriandosi e
uccidendosi l'uno l'altro; e da' rettori erano spesso condannati e male
trattati, a diritto e a torto; fu loro tratti di mano molti danari. Però che
naturalmente i Pistolesi sono uomini discordevoli, crudeli e salvatichi. Messer
Ugo Tornaquinci, podestà, di simili condannagioni ne trasse fiorini IIIm; e
così molti altri cittadini fiorentini, furono là rettori. </p>
<p> Giano della Bella era stato là capitano: il quale lealmente li resse; ma
crudele fu, perché arse a loro case di fuori, dove riteneano sbanditi, e non
ubidiano. </p>
<p> In Pistoia era uno pericoloso cavaliere della parte de' Cancellieri neri,
che avea nome messer Simone da Pantano, uomo di meza statura, magro e bruno,
spiatato e crudele, rubatore e fattore d'ogni male; e era con la parte di
messer Corso Donati: e con la parte adversa era uno altro chiamato messer
Schiatta Amati, uomo più vile che savio, e meno crudele; il quale era parente
de' Cerchi bianchi. </p>
<p> In questo tempo i Fiorentini mandorono per capitano a Pistoia Andrea
Gherardini, il quale fu fatto cavaliere. E in quel tempo li fu mostro come i
Lucchesi veniano a Pistoia per pigliare la terra. Onde il detto messer Andrea
confinò molti cittadini: i quali, per suo comandamento, non si vollono partire,
anzi s'afforzorono, e cercorono di difendersi, credendo avere soccorso; e il
detto messer Simone invitò più suoi amici e fanti forestieri. Il podestà
assegnò loro termine a partire, e non ubidirono: onde sdegnò; e punigli con
l'arme e col fuoco, avendo aiuto da Firenze, e i loro seguaci fece ribelli.
Alcuni dissono, il detto messer Andrea n'avea avuti fiorini IIIIm; e alcuni
dissono gli furono dati dal Comune di Firenze, per rispetto della nimicizia ne
avea acquistata. </p>
</div2>
<div2 type="capitolo">
<head>XXVI</head>
<p> Quanta bella e utile città e abbondevole si confonde! Piangano i suoi
cittadini, formati di bella statura oltre a Toscani, posseditori di così ricco
luogo, attorniato di belle fiumane e d'utili alpi e di fini terreni; forti
nell'armi, discordevoli e salvatichi, il perché tal città fu quasi morta. Però
che ivi a picciol tempo si cambiò fortuna; e furono da' Fiorentini assediati;
in tanto che davano la carne per cibo, e lasciavansi tagliare le membra per
recare alla terra vittuaglia, e a tanto si condussono, che altro che pane non
mangiavano fino all'ultimo di. A' quali Iddio glorioso provide, che per accordo
furono ricevuti (nol sappiendo i loro adversari) con patti fatti di loro
salvezza: i quali osservati non furono; perché, poi che l'ebbono avuta, le
belle mura della città furono dirupinate. </p>
<p> Cessata la pistolenza e la crudeltà del tagliare i nasi alle donne che
usciano della terra per fame (e agli uomini tagliavano le mani), non
perdonarono alla bellezza della città, che come villa disfatta rimase. Del loro
assedio, e del loro pericolo e fame, e delli assalimenti e delle prodeze che
feciono coloro che dentro vi si rinchiusono, né di loro belle castella che
perderono per tradimento, non intendo scrivere, però che altri più certamente
ne scriverrà; il quale se con piatà le scriverrà, farà gli uditori piangere
dirottamente. </p>
</div2>
<div2 type="capitolo">
<head>XXVII</head>
<p> Finito l'uficio di detto messer Andrea, la parte bianca, non sappiendosi
reggere perché non avea capo (perché i Cerchi schifavano non volere il nome
della signoria, più per viltà che per piatà, perché forte temeano i loro
adversari), chiamorono messer Schiatta Amati, de' Cancellieri bianchi, per loro
capitano di guerra; e dieronli tanta balìa, che i soldati rispondeano a lui,
mandava i bandi da sua parte, e pene imponea, e cavalcate contra i nimici,
sanza alcuno consiglio. Era il detto cavaliere uomo molto piatoso e temoroso;
la guerra non li piacea; e tutto era contrario al suo consorto, messer Simone
da Pontano de' Cancellier neri. </p>
<p> Non prese il detto capitano la città, come dovea; il perché i nimici nol
temeano. I soldati non erano pagati; danari non aveano, né ardimento da porne:
e fortezza niuna non prese, e confinati non fece. Dicea parole minaccevoli; e
facea viste assai; ma con effetto nulla seguia. E quelli che nol conosceano li
teneano ricchi, e potenti, e savi; e per questo stavano in buona speranza. Ma i
savi uomini diceano: "E' sono mercatanti, e naturalmente sono vili; e i lor
nimici sono maestri di guerra e crudeli uomini". </p>
<p> I nimici de' Cerchi cominciorono ad infamarli a' Guelfi dicendo che si
intendevano con li Aretini e co' Pisani e co' Ghibellini. E questo non era
vero. E con molta gente si volsono loro contro, appognendo loro il falso: però
che con loro niuno trattato aveano, né loro amicizia; ma a chi ne li
riprendeano, non lo negavano, credendo esserne più temuti, e con questo
batterli, dicendo: "E' ci temeranno più, dubitando che noi non ci accostiamo a
loro e i Ghibellini più ci ameranno, avendo speranza in noi". E volendo i
Cerchi signoreggiare, furono signoreggiati, come innanzi si dirà.</p>
</div2>
</div1>
<div1 type="parte">
<head>SECONDO LIBRO DELLA CRONICA DI DINO COMPAGNI</head>
<div2 type="capitolo">
<head>I</head>
<p>Levatevi, o malvagi cittadini pieni di scandoli, e pigliate il ferro e il
fuoco con le vostre mani, e distendete le vostre malizie. Palesate le vostre
inique volontà e i pessimi proponimenti; non penate più; andate e mettete in
ruina le belleze della vostra città. Spandete il sangue de' vostri fratelli,
spogliatevi della fede e dello amore, nieghi l'uno all'altro aiuto e servizio.
Seminate le vostre menzogne, le quali empieranno i granai de' vostri figliuoli.
Fate come fe' Silla nella città di Roma, che tutti i mali che esso fece in X
anni, Mario in pochi dì li vendicò. Credete voi che la giustizia di Dio sia
venuta meno? pur quella del mondo rende una per una. Guardate a' vostri
antichi, se ricevettono merito nelle loro discordie: barattate gli onori
ch'eglino acquistorono. Non vi indugiate, miseri: ché più si consuma in un dì
nella guerra, che molti anni non si guadagna in pace; e picciola è quella
favilla, che a distruzione mena un gran regno. </p>
</div2>
<div2 type="capitolo">
<head>II</head>
<p>Divisi così i cittadini di Firenze, cominciarono a infamare l'uno l'altro
per le terre vicine, e in Corte di Roma a papa Bonifizio, con false
informazioni. E più pericolo feciono le parole falsamente dette, in Firenze,
che le punte de' ferri. E tanto feciono col detto Papa, dicendo che la città
tornava in mano de' Ghibellini, e ch'ella sarebbe ritegno de' Colonnesi; e la
gran quantità de' danari mischiata con le false parole; che, consigliato
d'abbattere il rigoglio de' Fiorentini, promise di prestare a' Guelfi Neri la
gran potenzia di Carlo di Valos de' reali di Francia, il quale era partito di
Francia per andare in Cicilia contro a Federigo d'Araona. Al quale scrisse, lo
volea fare paciaro in Toscana contra i discordanti dalla Chiesa. Fu il nome di
detta commissione molto buono, ma il proponimento era contrario; perché volea
abattere i Bianchi e innalzare i Neri, e fare i Bianchi nimici della casa di
Francia e della Chiesa. </p>
</div2>
<div2 type="capitolo">
<head>III</head>
<p> Essendo già venuto messer Carlo di Valos a Bologna, furono a lui
imbasciadori de' Neri di Firenze, usando queste parole: "Signore, merzè per
Dio, noi siamo i Guelfi di Firenze, fedeli della casa di Francia: per Dio,
prendi guardia di te e della tua gente, perché la nostra città si re[gge] [da'
Ghibellini]". </p>
<p> Partiti gli anbasciadori de' Neri, giunsono i Bianchi, i quali con
grandissima reverenzia li feciono molte proferte, come a loro signore. Ma le
maliziose parole poterono più in lui, che le vere: perché li parve maggior
segno d'amistà il dire "guarda come tu vai", che le proferte. Fu consigliato
che venisse per lo cammino di Pistoia, per farlo venire in isdegno co'
Pistolesi; i quali si maravigliarono facesse la via di là, e per dubbio
fornirono le porti della città con celate armi e con gente. I seminatori degli
scandali li diceano: "Signore, non entrare in Pistoia, perché e' ti
prenderanno, però ch'eglino ànno la città segretamente armata, e sono uomini di
grande ardire e nimici della casa di Francia". E tanta paura li misono, che
venne, fuori di Pistoia, per la via d'un piccolo fiumicello, mostrando contro a
Pistoia maltalento. E qui s'adenpié la profezia d'uno antico villano, il quale
lungo tenpo innanzi avea detto: "Verrà di ponente un signore su per
l'Onbroncello, il qual farà gran cose: il perché gli animali che portano le
some, per cagione della sua venuta, andranno su per le cime delle torri di
Pistoia". </p>
</div2>
<div2 type="capitolo">
<head>IV</head>
<p> Passò messer Carlo in Corte di Roma, sanza entrare in Firenze; e molto fu
stimolato, e molti sospetti li furono messi nell'animo. Il signore non conoscea
i Toscani né le malizie loro. Messer Muciatto Franzesi, cavaliere di gran
malizia, picciolo della persona, ma di grande animo, conoscea ben la malizia
delle parole erano dette al signore: e perché anche lui era corrotto, li
confermava quello che pe' seminatori degli scandoli gli era detto, che ogni dì
gli erano dintorno. </p>
<p> Aveano i Guelfi bianchi inbasciadori in Corte di Roma, e i Sanesi, in loro
compagnia, ma non erano interi. Era tra loro alcuno nocivo uomo: fra' quali fu
messer Ubaldino Malavolti giudice sanese, pieno di gavillazioni, il quale
ristette per cammino per raddomandare certe giuridizioni d'uno castello il
quale teneano i Fiorentini, dicendo che a lui appartenea; e tanto impedì a'
compagni il cammino, che non giunsono a tenpo. </p>
<p> Giunti li anbasciadori in Roma, il Papa gli ebbe soli in camera, e disse
loro in segreto: Perché siete voi così ostinati? Umiliatevi a me: e "io vi dico
in verità, che io non ò altra intenzione che di vostra pace. Tornate indietro
due di voi; e abiano la mia benedizione, se procurano che sia ubidita la mia
volontà". </p>
</div2>
<div2 type="capitolo">
<head>V</head>
<p> In questo stante furono in Firenze eletti nuovi Signori, quasi di concordia
d'amendue le parti, uomini non sospetti e buoni, di cui il popolo minuto prese
grande speranza; e così la Parte bianca, perché furono uomini uniti e sanza
baldanza, e aveano volontà d'acomunare gli ufici, dicendo: "Questo è l'ultimo
rimedio". </p>
<p> I loro adversari n'ebbono speranza, perché li conosceano uomini deboli e
pacifici; i quali sotto spezie di pace credeano leggiermente poterli ingannare.
</p>
<p> I Signori furono questi, che entrorono a dì 15 d'ottobre 1301: Lapo del
Pace Angiolieri, Lippo di Falco Canbio, e io Dino Compagni, Girolamo di Salvi
del Chiaro, Guccio Marignolli, Vermiglio d'Iacopo Alfani, e Piero Brandini
Gonfaloniere di giustizia; i quali come furono tratti, n'andarono a Santa
Croce, però che l'uficio degli altri non era compiuto. I Guelfi Neri
incontanente furono accordati andarli a vicitare a quattro e a sei insieme,
come a loro accadeva, e diceano: "Signori, voi sete buoni uomini, e di tali
avea bisogno la nostra città. Voi vedete la discordia de' cittadini vostri: a
voi la conviene pacificare, o la città perirà. Voi sete quelli che avete la
balìa; e noi ad ciò fare vi proferiamo l'avere e le persone, di buono e leale
animo". Risposi io Dino per commessione de' compagni, e dissi: "Cari e fedeli
cittadini, le vostre profferte noi riceviamo volentieri, e cominciare vogliamo
a usarle: e richieggiànvi che voi ci consigliate, e pognate l'animo, a guisa
che la nostra città debba posare". E così perdemo il primo tempo, che non
ardimo a chiudere le porti, né a cessare l'udienza a' cittadini: benché di così
false proferte dubitavamo, credendo che la loro malizia coprissono con loro
falso parlare. </p>
<p> Demo loro intendimento di trattare pace, quando convenia arrotare i ferri.
E cominciamoci da' Capitani della Parte guelfa, i quali erano messer Manetto
Scali e messer Neri Giandonati, e dicemo loro: "Onorevoli capitani, dimettete e
lasciate tutte l'altre cose, e solo v'aoperate di far pace nella parte della
Chiesa; e l'uficio nostro vi si dà interamente in ciò che domanderete". </p>
<p> Partironsi i capitani molto allegri e di buono animo, e cominciarono a
convertire gli uomini e dire parole di piatà. Sentendo questo i Neri, subito
dissono che questo era malizia e tradimento, e cominciorono a fugir le parole.
</p>
<p> Messer Manetto Scali ebbe tanto animo, che si mise ad cercar pace tra i
Cerchi e li Spini, e tutto fu riputato tradimento. La gente, che tenea co'
Cerchi, ne prese viltà: "Non è da darsi fatica, ché pace sarà". E i loro
adversari pensavano pur di compiere le loro malizie. Niuno argomento da guerra
si fece, perché non poteano pensare che a altro che a concordia si potesse
venire, per più ragioni. La prima, per piatà di parte, e per non dividere gli
onori della città: la seconda, perché cagion non v'era altro che di discordia,
però che l'offese non erano ancora usate tante, che concordia esser non vi
dovesse, raccomunando gli onori. Ma pensorono, che coloro che aveano fatta
l'offesa non potessono campare, se i Cerchi non fussono stati distrutti e i
loro sequaci: e questo male si potea fare sanza la distruzione della terra,
tanto era grande la loro potenzia. </p>
</div2>
<div2 type="capitolo">
<head>VI</head>
<p> Ordinorono e procurorono i Guelfi Neri, che messer Carlo di Valos, che era
in Corte, venisse in Firenze: e fecesi il diposito, pel soldo suo e de' suoi
cavalieri, di fiorini LXXm; e condussollo a Siena. E quando fu quivi, mandò
anbasciadori a Firenze messer Guiglielmo francioso, cherico, uomo disleale e
cattivo, quantunque in apparenza paresse buono e benigno, e uno cavaliere
provenzale che era il contrario, con lettere del loro signore. </p>
<p> Giunti in Firenze, visitorono la Signoria con gran reverenzia, e
domandarono parlare al gran Consiglio; che fu loro concesso. Nel qual per loro
parlò uno advocato da Volterra, che con loro aveano, uomo falso e poco savio: e
assai disordinatamente parlò: e disse che il sangue reale di Francia era venuto
in Toscana, solamente per metter pace nella parte di santa Chiesa, e per grande
amore che alla città portava e a detta parte; e che il Papa li mandava, siccome
signore che se ne potea ben fidare, però che il sangue della casa di Francia
mai non tradì né amico né nimico; il perché dovesse loro piacere, venisse a
fare il suo uficio. </p>
<p> Molti dicitori si levarono in piè, affocati per dire e magnificare messer
Carlo, e andarono alla ringhiera tosto ciascuno per esser il primo; ma i
Signori niuno lasciorono parlare. Ma tanti furono, che gli anbasciadori
s'avidono che la parte che volea messer Carlo era maggiore e più baldanzosa che
quella non lo volea: e al loro signore scrissono, che aveano inteso che la
parte de' Donati era assai innalzata, e la parte de' Cerchi era assai
abbassata. </p>
<p> I Signori dissono agli anbasciadori, risponderebbono al loro signore per
anbasciata; e intanto preson loro consiglio: perché, essendo la novità grande,
niente voleano fare sanza il consentimento de' loro cittadini. </p>
</div2>
<div2 type="capitolo">
<head>VII</head>
<p> Richiesono adunque il Consiglio generale della Parte guelfa e delli LXXII
mestieri d'Arti, i quali avean tutti consoli, e inposono loro, che ciascuno
consigliasse per scrittura, se alla sua arte piacea se messer Carlo di Valos
fosse lasciato venire in Firenze come paciaro. Tutti risposono, a voce e per
scrittura, fusse lasciato venire, e onorato fusse come signore di nobile
sangue: salvo i fornai, che dissono che né ricevuto né onorato fusse, perché
venìa per distruggere la città. </p>
<p> Mandoronsi gli anbasciadori, e furono gran cittadini di popolo, dicendoli
che potea liberamente venire: commettendo loro, che da lui ricevessono lettere
bollate, che non acquisterebbe contro a noi niuna giuridizione, né occuperebbe
niuno onore della città, né per titolo d'Inperio né per altra cagione, né le
leggi della città muterebbe né l'uso. Il dittatore fu messer Donato d'Alberto
Ristori, con più altri giudici in compagnia. Fu pregato il cancelliere suo, che
pregasse il signore suo che non venisse il dì d'Ognissanti, però che il popolo
minuto in tal dì facea festa con i vini nuovi, e assai scandoli potrebbono
incorrere, i quali, con la malizia de' rei cittadini, potrebbono turbare la
città: il perché diliberò venire la domenica sequente, stimando che per bene si
facesse lo indugio. </p>
<p> Andorono gli anbasciadori più per avere la lettera innanzi la sua venuta,
che per altra cagione; avisati che, se avere non si potesse come promesso avea,
prendessono di lui ria fidanza, e a Poggi Bonizi gli negassono il passo, il
quale era ordinato d'afforzare per salveza della terra; e commessione n'ebbe,
di vietarli la vivanda, messer Bernardo de' Rossi, che era vicario. In questo
tempo la lettera venne, e io la vidi e feci copiare, e tennila fino alla venuta
del signore: e quando fu venuto, io lo domandai, se di sua volontà era scritta;
rispose: "Sì certamente". </p>
<p> Quelli che 'l conduceano s'affrettarono: e di Siena il trassono quasi per
forza; e donaronli fiorini XVIIm per avacciarlo, però che lui temea forte la
furia de' Toscani, e venìa con gran riguardo. I conducitori lo confortavano, e
la sua gente, e diceano: "Signore, e' sono vinti, e domandano indugio di tua
venuta per alcuna malizia, e fanno congiure"; e altre sospinte gli davano. Ma
congiura alcuna non si facea. </p>
</div2>
<div2 type="capitolo">
<head>VIII</head>
<p> Stando le cose in questi termini, a me Dino venne un santo e onesto
pensiero, immaginando: "Questo signore verrà, e tutti i cittadini troverrà
divisi; di che grande scandalo ne seguirà". Pensai, per lo uficio ch'io tenea e
per la buona volontà che io sentia ne' miei compagni, di raunare molti buoni
cittadini nella chiesa di san Giovanni; e così feci. Dove furono tutti gli
ufici; e quando mi parve tempo, dissi: </p>
<p> "Cari e valenti cittadini, i quali comunemente tutti prendesti il sacro
baptesmo di questo fonte, la ragione vi sforza e strigne ad amarvi come cari
frategli; e ancora perché possedete la più nobile città del mondo. Tra voi è
nato alcuno sdegno, per gara d'ufici, li quali, come voi sappete, i miei
compagni e io con saramento v'abiamo promesso d'accomunarli. Questo signore
viene, e conviensi onorare. Levate via i vostri sdegni e fate pace tra voi,
acciò che non vi trovi divisi: levate tutte l'offese e ree volontà state tra
voi di qui adietro; siano perdonate e dimesse, per amore e bene della vostra
città. E sopra questo sacrato fonte, onde traesti il santo battesimo, giurate
tra voi buona e perfetta pace, acciò che il signore che viene truovi i
cittadini tutti uniti". </p>
<p> Ad queste parole tutti s'accordorono, e così feciono, toccando il libro
corporalmente, e giurorono ottenere buona pace e di conservare gli onori e
giurisdizion della città. E così fatto, ci partimo di quel luogo. </p>
<p> I malvagi cittadini, che di tenereza mostravano lagrime, e baciavano il
libro, e che mostrarono più acceso animo, furono i principali alla distruzion
della città. De' quali non dirò il nome per onestà: ma non posso tacere il nome
del primo, perché fu cagion di fare seguitare agli altri, il quale fu il Rosso
dello Stroza; furioso nella vista e nell'opere; principio degli altri; il qual
poco poi portò il peso del saramento. </p>
<p> Quelli che aveano maltalento, dicevano che la caritevole pace era trovata
per inganno. Se nelle parole ebbe alcuna fraude, io ne debbo patire le pene;
benché di buona intenzione ingiurioso merito non si debba ricevere. Di quel
saramento molte lagrime ò sparte, pensando quante anime ne sono dannate per la
loro malizia. </p>
</div2>
<div2 type="capitolo">
<head>IX</head>
<p> Venne il detto messer Carlo nella città di Firenze domenica addì IV di
novembre 1301: e da' cittadini fu molto onorato, con palio e con armeggiatori.
La gente comune perdé il vigore; la malizia si cominciò a stendere. Vennono i
Lucchesi, dicendo che veniano a onorare il signore: i Perugini, con CC cavalli;
messer Cante d'Agobbio con molti cavalieri sanesi, e con molti altri, a VI e a
X per volta, adversarii de' Cerchi: a Malatestino e a Maynardo da Susinana non
si negò l'entrata, per non dispiacere al signore. E ciascuno si mostrava amico.
Sì che co' cavalli di messer Carlo, che erano VIIIc, e con quelli de' paesani
dattorno venuti, vi si trovarono cavalli MCC al suo comandamento. </p>
<p> Il signore smontò in casa i Frescobaldi. Assai fu pregato smontasse dove il
grande e onorato re Carlo smontò, e tutti i grandi signori che nella città
veniano, però che lo spazio era grande, e il luogo sicuro; ma i suoi
conducitori non lo feciono, anzi providono afforzarsi con lui oltrarno,
imaginando: "Se noi perdiamo il resto della città, qui rauneremo nostro
sforzo". </p>
</div2>
<div2 type="capitolo">
<head>X</head>
<p> I signori priori elessono XL cittadini d'amendue le parti, e con loro si
consigliavano della salveza della terra, acciò che da niuna delle parti non
fussono tenuti sospetti. Quelli che aveano reo proponimento, non parlavano: gli
altri aveano perduto il vigore. </p>
<p> Bandino Falconieri, uomo vile, dicea: "Signori, io sto bene; perch'io non
dormia sicuro"; mostrando viltà a' suoi adversari. Tenea la ringhiera
impacciata mezo il dì; e eravamo ne' più bassi tenpi dell'anno. </p>
<p> Messer Lapo Salterelli, il quale molto temea il Papa per l'aspro processo
avea fatto contro a lui, e per appoggiarsi co' suoi adversari, pigliava la
ringhiera, e biasimava i signori, dicendo: "Voi guastate Firenze: fate l'uficio
nuovo comune; recate i confinati in città". E avea messer Pazino de' Pazzi in
casa sua, che era confinato; confidandosi in lui che lo scampasse, quando fusse
tornato in stato. </p>
<p> Alberto del Giudice, ricco popolano, maninconico e viziato, montava in
ringhiera biasimando i Signori, perché non s'affrettavano a fare i nuovi, e a
fare ritornare i confinati. Messer Lotteringo da Monte Spertoli dicea:
"Signori, volete voi esser consigliati? fate l'uficio nuovo, ritornate i
confinati a città, traete le porti de' gangheri; ciò è, se voi fate queste due
cose, potete dire d'abbattere la chiusura delle porti". </p>
<p> Io domandai messer Andrea da Cerreto, savio legista, d'antico ghibellino
fatto guelfo nero, se fare si potea uficio nuovo sanza offendere gli Ordini
della Giustizia. Rispose che non si potea fare. E io che n'era stato accusato,
e appostomi che io avea offesi quelli Ordini, proposimi observarli, e non
lasciare fare l'uficio contro alle leggi. </p>
</div2>
<div2 type="capitolo">
<head>XI</head>
<p> In questo tempo tornorono i due anbasciadori rimandati indietro dal Papa:
l'uno fu Maso di messer Ruggierino Minerbetti, falso popolano, il quale non
difendea la sua volontà ma seguiva quella d'altri; l'altro fu il Corazza da
Signa, il quale tanto si riputava guelfo, che appena credea che nell'animo di
niuno fusse altro che spenta. Narrarono le parole del Papa: onde io a ritrarre
sua anbasciata fui colpevole: missila ad indugio, e feci loro giurare credenza;
e non per malizia la indugiai. Appresso raunai sei savi legisti, e fecila
inanzi loro ritrarre, e non lasciai consigliare: di volontà de' miei compagni,
io propuosi e consigliai e presi il partito, che a questo signore si volea
ubidire, e che subito li fusse scritto che noi eravamo alla sua volontà, e che
per noi addirizare ci mandasse messer Gentile da Montefiore cardinale. Intendi
questo signore per papa e non per messer Carlo. </p>
<p> Colui, che le parole lusinghevoli da una mano usava e da l'altra producea
il signore sopra noi, spiando chi era nella città, lasciò le lusinghe e usò le
minacce. Uno falso anbasciadore palesò la imbasciata, la quale non aveano
potuto sentire. Simone Gherardi avea loro scritto di Corte, che il Papa gli
avea detto: "Io non voglio perdere gli uomini per le femminelle". </p>
<p> I Guelfi Neri sopra ciò si consigliarono, e stimarono per queste parole che
l'imbasciadori fussono d'accordo col Papa, dicendo: "Se sono d'accordo, noi
siamo vacanti". Pensarono di stare ad vedere che consiglio i Priori
prendessono, dicendo: "Se prendono il no, noi siam morti: se pigliano il sì,
pigliamo noi i ferri, sì che da loro abbiamo quello che avere se ne può". E
così feciono. Incontanente che udirono che al Papa per li rettori si ubbidia,
subito s'armorono, e missonsi a offendere la città col fuoco e' ferri, a
consumare e struggere la città. </p>
<p> I Priori scrissono al Papa segretamente: ma tutto seppe la Parte nera; però
che quelli che giurarono credenza non la tennono. La Parte nera avea due
priori, segreti di fuori; e durava il loro uficio sei mesi; de' quali l'uno era
Noffo Guidi, iniquo popolano e crudele, perché pessimamente aoperava per la sua
città, e avea in uso che le cose, facea in segreto, biasimava, e in palese ne
biasimava i fattori: il perché era tenuto di buona temperanza, e di malfare
traeva sustanza. </p>
</div2>
<div2 type="capitolo">
<head>XII</head>
<p> I signori erano molto stimolati da' maggiori cittadini, che facessono nuovi
signori. Benché contro alla Legge della Giustizia fusse, perché non era il
tempo da eleggerli, accordamoci di chiamarli, più per piatà della città che per
altra cagione. E nella cappella di san Bernardo fui io in nome di tutto
l'uficio, e ebbivi molti popolani, i più potenti, perché sanza loro fare non si
potea. Ciò furono Cione Magalotti, Segna Angiolini, Noffo Guidi, per Parte
nera: messer Lapo Falconieri, Cece Canigiani, e 'l Corazza Ubaldini, per Parte
bianca. E a loro umilmente parlai, con gran tenereza, dello scampo della città,
dicendo: "Io voglio fare l'uficio comune, da poi che per gara degli ufici è
tanta discordia". Fumo d'accordo, e eleggemo sei cittadini comuni, tre de' Neri
e tre de' Bianchi. Il settimo, che dividere non si potea, eleggemo di sì poco
valore, che niuno ne dubitava. I quali, scritti, posi su l'altare. E Noffo
Guidi parlò, e disse: "Io dirò cosa, che tu mi terrai crudele cittadino". E io
li dissi che tacesse; e pur parlò, e fu di tanta arroganza, che mi domandò, che
mi piacesse far la loro parte, nell'ufficio, maggiore che l'altra: che tanto fu
a dire, quanto "disfa' l'altra parte", e me porre nel luogo di Giuda. E io li
risposi che innanzi io facessi tanto tradimento, dare' i miei figliuoli a
mangiare a' cani. E così da collegio ci partimo. </p>
</div2>
<div2 type="capitolo">
<head>XIII</head>
<p> Messer Carlo di Valos ci facea spesso invitare a mangiare. Rispondavàlli,
che per nostro saramento la legge ci constrignea che fare non lo potavamo (e
ciò era vero), perché fra noi stimavamo che contro a nostra volontà ci arebbe
ritenuti. Ma pure un giorno ci trasse di palazzo, dicendo che a Santa Maria
Novella fuori della terra volea parlamentare per bene de' cittadini; e che
piacesse alla signoria esservi. Ma perché troppo sospetto mostrava il negarlo,
diliberamo che tre di noi v'andassimo, e gli altri rimanesson in palazo. </p>
<p> Messer Carlo fe' armare la sua gente, e posela alla guardia della città
alle porti dentro e di fuori: però che i falsi consiglieri gli dissono che
dentro non potrebbe tornare, e che la porta li sarebbe serrata. E sotto questo
protesto aveano pensato malvagiamente, che se la signoria vi fusse ita tutta,
d'ucciderci fuori della porta, e correre la terra per loro. E ciò non venne
loro fatto, perché non ve ne andorono più che tre; a' quali niente disse, come
colui che non volea parlare, ma sì uccidere. </p>
<p> Molti cittadini si dolsono di noi per quella andata, parendo loro che
andassono al martirio. E quando furono tornati, lodavano Iddio che da morte gli
avea scanpati. </p>
<p> I signori erano stimolati da ogni parte. I buoni diceano, che guardassono
ben loro e la loro città: i rei li contendeano con questioni; e tralle domande
e le risposte il dì se ne andava: i baroni di messer Carlo gli occupavano con
lunghe parole. E così viveano con affanno. </p>
<p> Venne a noi un santo uomo, un giorno, celatamente e chiuso, pregocci che di
suo nome non parlassimo, e disse: "Signori, voi venite in gran tribulazione e
la vostra città. Mandate a dire al vescovo facci fare processione, e imponeteli
che la non vada oltrarno; e del pericolo cesserà gran parte". Costui fu uomo di
santa vita e di grande astinenzia e di gran fama, per nome chiamato frate
Benedetto. Seguitammo il suo consiglio; e molti ci schernirono, dicendo che
meglio era arrotare i ferri. Facemmo, pe' consigli, leggi aspre e forti e demo
balìa a' rettori contro a chi facesse rissa o tumulto, e pene personali
imponemo, e che mettessero il ceppo e la mannaia in piaza, per punire i
malifattori e chi contrafacesse. </p>
<p> A messer Schiatta Cancellieri capitano di guerra crescemo balìa, e
confortamo di ben fare; come che niente valse, però che i messi, famigli e
berrovieri lo tradirono. E trovossi che XX berrovieri de' loro doveano avere
fiorini M e ucciderli; li quali misono fuori del palazzo. Molto si studiavano
difendere la città dalla malizia de' loro adversari; ma niente giovò, perché
usoron modi pacifici, e voleano essere repenti e forti. Niente vale l'umiltà
contro alla grande malizia. </p>
</div2>
<div2 type="capitolo">
<head>XIV</head>
<p> I cittadini di Parte nera parlavano sopra mano, dicendo: "Noi abiamo il
signore in casa; il papa è nostro protettore; gli adversari nostri non sono
guerniti né da guerra né da pace; danari non ànno; i soldati non sono pagati".
Eglino aveano messo in ordine tutto ciò che a guerra bisognava, per accogliere
tutte le loro amistà nel sesto d'Oltrarno; nel quale ordinorono tenere Sanesi,
Perugini, Lucchesi, Saminiatesi, Volterrani, Sangimignanesi. Tutti i vicini
avean corrotti: e avean pensato tenere il ponte a Santa Trinita e dirizare su
due palagi alcuno edificio da gittare pietre: e aveano invitati molti villani
dattorno, e tutti gli sbanditi di Firenze. </p>
<p> I Guelfi bianchi non ardivano mettersi gente in casa, perché i priori gli
minacciavano di punire e chi raunata facesse: e così teneano in paura amici e
nimici. Ma non doveano gli amici credere che gli amici loro gli avessono morti,
perché procurassono la salvezza di loro città, benché il comandamento fusse. Ma
non lasciarono tanto per tema della legge, quanto per l'avarizia; perché a
messer Torrigiano de' Cerchi fu detto: "Fornitevi, e ditelo agli amici vostri".
</p>
</div2>
<div2 type="capitolo">
<head>XV</head>
<p> I Neri, conoscendo i nimici loro vili e che aveano perduto il vigore,
s'avacciorono di prendere la terra, e uno sabato a dì... di novenbre s'armorono
co' loro cavalli coverti e cominciorono a seguire l'ordine dato. I Medici,
potenti popolani, assalirono e fedirono uno valoroso popolano chiamato
Orlanduccio Orlandi, il dì, passato vespro, e lascioronlo par morto. La gente
s'armò, a piè e a cavallo, e vennono al palagio de' priori. E uno valente
cittadino chiamato Catellina Raffacani disse: "Signori, voi sete traditi. E'
viene verso la notte: non penate, mandate per le vicherìe; e domattina all'alba
pugnate contro a' vostri adversari". Il podestà non mandò la sua famiglia a
casa il malfattore: né il gonfaloniere della giustizia non si mosse a punire il
malificio, perché avea tenpo X dì. </p>
<p> Mandossi per le vicherìe. E vennono, e spiegorono le bandiere: e poi
nascosamente n'andorono dal lato di Parte nera, e al Comune non si
appresentorono. Non fu chi confortasse la gente che si accogliesse al palagio
de' signori, quantunque il gonfalone della giustizia fusse alle finestre.
Trassonvi i soldati, che non erano corrotti, e altre genti: i quali, stando
armati al palagio, erano alquanti seguiti. Altri cittadini ancora vi trassono a
piè e a cavallo, amici; e alcuni nimici, per vedere che effetto avessono le
cose. </p>
<p> I signori non usi a guerra, occupati da molti che voleano esser uditi; e in
poco stante si fe' notte. Il podestà non vi mandò sua famiglia, né non si armò:
lasciò l'ufficio suo a' priori; ché potea andare alla casa de' malfattori con
arme con fuoco e con ferri. La raunata gente non consigliò. Messer Schiatta
Cancellieri capitano non si fece innanzi ad operare e a contastare a' nimici,
perché era uomo più atto a riposo e a pace che a guerra; con tutto che per li
volgare si dicesse, che si dié vanto d'uccidere messer Carlo: ma non fu vero.
</p>
<p> Venuta la notte, la gente si cominciò a partire; e le loro case afforzorono
con asserragliare le vie con legname, acciò che trascorrere non potesse la
gente. </p>
</div2>
<div2 type="capitolo">
<head>XVI</head>
<p> Messer Manetto Scali (nel quale la Parte bianca avea gran fidanza, perché
era potente d'amici e di séguito) cominciò afforzare il suo palagio, e fecevi
edificii da gittar pietre. Li Spini aveano il loro palazo grande incontro al
suo, e eransi proveduti esser forti: perché sapeano bene che quivi era bisogno
riparare, per la gran potenzia che si stimava della casa degli Scali. </p>
<p> Infra il detto tempo cominciorono le dette parti a usare nuova malizia, ché
tra loro usavano parole amichevoli. Li Spini diceano alli Scali: "Dè, perché
facciamo noi così? Noi siamo pure amici e parenti, e tutti guelfi: noi non
abiamo altra intenzione che di levarci la catena di collo, che tiene il popolo
a voi e a noi; e saremo maggiori che noi non siamo. Mercè, per Dio; siamo una
cosa, come noi dovemo essere". E così feciono i Buondalmonti a' Gherardini, e i
Bardi a Mozi, e messer Rosso dalla Tosa al Baschiera suo consorto: e così
feciono molti altri. Quelli che riceveano tali parole, s'ammollavano nel cuore
per piatà della parte: onde i loro seguaci invilirono; i Ghibellini, credendo
con sì fatta vista esser ingannati e traditi da coloro in cui si confidavano,
tutti rimasono smarriti. Sì che poca gente rimase fuori, altro che alcuni
artigiani, a cui commisono la guardia. </p>
</div2>
<div2 type="capitolo">
<head>XVII</head>
<p> I baroni di messer Carlo e il malvagio cavaliere messer Muciatto Franzesi
sempre stavano intorno a' signori, dicendo che la guardia della terra e delle
porti si lasciasse a loro, e spezialmente del sesto d'Oltrarno; e che al loro
signore aspettava la guardia di quel sesto: e che volea che de' mafattori si
facesse aspra giustizia. E sotto questo nascondeano la loro malizia; per
aquistare più giuridizione nella terra il faceano. </p>
<p> Le chiavi gli furono negate, e le porti d'Oltrarno li furono raccomandate;
e levati ne furono i Fiorentini, e furonvi messi i Franciosi. E messer
Guiglielmo cancelliere e 'l maniscalco di messer Carlo giurorono nelle mani a
me Dino, ricevente per lo Comune, e dieronmi la fede del loro signore, che
ricevea la guardia della terra sopra sé, e guardarla e tenerla a pitizione
della nostra signoria. E mai credetti che uno tanto signore, e della casa reale
di Francia, rompesse la sua fede: perché passò piccola parte della seguente
notte, che per la porta, che noi gli demo in guardia, dié l'entrata a
Gherarduccio Bondalmonti, che avea bando, accompagnato con molti altri
sbanditi. </p>
<p> I signori domandati da uno valente popolano, che avea nome Aglione di Giova
Aglioni e disse: "Signori e' sarà bene a fare rifermare più forte la porta a
san Brancazio". Fulli risposto, che la facesse fortificare come li paresse; e
mandoronvi i maestri con la loro bandiera. I Tornaquinci, potente schiatta, i
quali erano bene guerniti di masnadieri e d'amici, assalirono i detti maestri e
fedironli e missonli in rotta; e alcuni fanti, che erano nelle torri, per paura
l'abbandonorono. Laonde i priori per l'una novella e per l'altra, vidono che
riparare non vi poteano. E questo seppono da uno che fu preso una notte, il
quale, in forma d'uno venditore di spezie, andava invitando le case potenti,
avisandoli che innanzi giorno si dovessono armare. E così tutta loro speranza
venne meno; e diliberorono, quando i villani fussono venuti in loro soccorso,
prendere la difesa. Ma ciò venne fallito: ché i malvagi villani gli
abbandonarono, e le loro insegne celavano spiccandole dall'asti; e i loro
famigli li tradirono; e i gentili uomini da Lucca, essendo rubati da' Bordoni,
e tolte loro le case dove abitavano, si partirono e non si fidarono; e molti
soldati si volsono a servire i loro adversari. Il podestà non prese arme, ma
con parole andava procurando in aiuto di messer Carlo di Valos. </p>
</div2>
<div2 type="capitolo">
<head>XVIII</head>
<p> Il giorno seguente i baroni di messer Carlo, e messer Cante d'Agobbio, e
più altri, furono a' priori, per occupare il giorno e il loro proponimento con
lunghe parole. Giuravan che il loro signore si tenea tradito e ch'elli facea
armare i suoi cavalieri, e che piacesse loro la vendetta fusse grande, dicendo:
"Tenete per fermo, che se il nostro signore non à cuore di vendicare il
misfatto a vostro modo, fateci levare la testa". E questo medesimo dicea il
podestà, che venìa da casa messer Carlo, che gliele avea udito giurare di sua
bocca che farebbe impiccare messer Corso Donati. Il quale (essendo sbandito)
era entrato in Firenze la mattina con XII compagni, venendo da Ognano: e passò
Arno, e andò lungo le mura fino a San Piero Maggiore, il quale luogo non era
guardato da' suoi adversari, e entrò nella città come ardito e franco
cavaliere. Non giurò messer Carlo il vero, perché di sua saputa venne. </p>
<p> Entrato messer Corso in Firenze, furono i Bianchi avisati della sua venuta,
e con lo sforzo poterono gli andorono incontro. Ma quelli che erano bene a
cavallo, non ardirono a contastarli; gli altri, veggendosi abbandonati, si
tirorono adietro: per modo che messer Corso francamente prese le case de'
Corbizi da San Piero, e posevi su le sue bandiere; e ruppe le prigioni, per
modo che gli incarcerati n'uscirono; e molta gente il seguì, con grande sforzo.
I Cerchi si rifuggirono nelle loro case, stando con le porti chiuse. </p>
<p> I procuratori di tanto male falsamente si mossono, e convertirono messer
Schiatta Cancellieri e messer Lapo Salterelli; i quali vennoro a' priori, e
dissono: "Signori, voi vedete messer Carlo molto crucciato: e vuole che la
vendetta sia grande, e che 'l Comune rimanga signore. E per tanto a noi pare
che si eleggano d'amendue le parti i più potenti uomini, e mandinsi in sua
custodia; e poi si faccia la esecuzione della vendetta, grandissima". </p>
<p> Le parole erano di lunge dalla verità. Messer Lapo scrisse i nomi: messer
Schiatta comandò a tutti quelli che erano scritti che andassono a messer Carlo,
per più riposo della città. I Neri v'andarono con fidanza, e i Bianchi con
temenza: messer Carlo li fece guardare: i Neri lasciò partire, ma i Bianchi
ritenne presi quella notte, sanza paglia e sanza materasse, come uomini
micidiali. </p>
<p> O buono re Luigi, che tanto temesti Iddio, ove è la fede della real casa di
Francia, caduta per mal consiglio, non temendo vergogna? O malvagi consiglieri,
che avete il sangue di così alta corona fatto non soldato ma assassino,
imprigionando i cittadini a torto, e mancando della sua fede, e falsando il
nome della real casa di Francia! Il maestro Ruggieri, giurato alla detta casa,
essendo ito al suo convento, gli disse: "Sotto di te perisce una nobile città".
Al qual rispose che niente ne sapea. </p>
</div2>
<div2 type="capitolo">
<head>XIX</head>
<p> Ritenuti così i capi di Parte bianca, la gente sbigottita si cominciò a
dolere. I priori comandorono che la campana grossa fusse sonata, la quale era
su il loro palazo: benché niente giovò, perché la gente, sbigottita, non
trasse. Di casa i Cerchi non uscì uomo a cavallo né a pie, armato. Solo messer
Goccia e messer Bindo Adimari, e loro fratelli e figliuoli, vennono al palagio;
e non venendo altra gente, ritornorono alle loro case, rimanendo la piaza
abandonata. </p>
<p> La sera apparì in cielo un segno maraviglioso; il qual fu una croce
vermiglia, sopra il palagio de' priori. Fu la sua lista ampia più che palmi uno
e mezo; e l'una linea era di lungheza braccia XX in apparenza, quella
attraverso un poco minore; la qual durò per tanto spazio, quanto penasse un
cavallo a correre due aringhi. Onde la gente che la vide, e io che chiaramente
la vidi, potemo comprendere che Iddio era fortemente contro alla nostra città
crucciato. </p>
<p> Gli uomini che temeano i loro adversari, si nascondeano per le case de'
loro amici: l'uno nimico offendea l'altro: le case si cominciavano ad ardere:
le ruberie si faceano; e fuggivansi gli arnesi alle case degli impotenti: i
Neri potenti domandavano danari a' Bianchi: maritavansi fanciulle a forza:
uccideansi uomini. E quando una casa ardea forte, messer Carlo domandava: "Che
fuoco è quello?" Erali risposto che era una capanna, quando era un ricco
palazzo. E questo malfare durò giorni sei, ché così era ordinato. Il contado
ardea da ogni parte. </p>
<p> I priori per piatà della città, vedendo multiplicare il malfare, chiamorono
merzè a molti popolani potenti, pregandoli per Dio avessono pietà della loro
città; i quali niente ne vollono fare. E però lasciorono il priorato. </p>
<p> Entrorono i nuovi priori a dì VIII di novembre 1301: e furono Baldo
Ridolfi, Duccio di Gherardino Magalotti, Neri di messer Iacopo Ardinghelli,
Ammannato di Rota Beccannugi, messer Andrea da Cerreto, Ricco di ser Compagno
degli Albizi, Tedice Manovelli gonfaloniere di giustizia; pessimi popolani, e
potenti nella loro parte. Li quali feciono leggi, che i priori vecchi in niuno
luogo si potessono raunare, a pena della testa. E compiuti i sei dì utili
stabiliti a rubare, elessono per podestà messer Cante Gabrielli d'Agobbio; il
quale riparò a molti mali e a molte accuse fatte, e molte ne consentì. </p>
</div2>
<div2 type="capitolo">
<head>XX</head>
<p> Uno cavaliere della somiglianza di Catellina romano, ma più crudele di lui,
gentile di sangue, bello del corpo, piacevole parlatore, addorno di belli
costumi, sottile d'ingegno, con l'animo sempre intento a malfare, col quale
molti masnadieri si raunavano e gran séguito avea, molte arsioni e molte
ruberie fece fare, e gran dannaggio a' Cerchi e a' loro amici; molto avere
guadagnò, e in grande alteza salì. Costui fu messer Corso Donato che per sua
superbia fu chiamato il Barone; che quando passava per la terra molti
gridavano: "Viva il Barone"; e parea la terra sua. La vanagloria il guidava, e
molti servigi facea. </p>
<p> Messer Carlo di Valos, signore di grande e disordinata spesa, convenne
palesasse la sua rea intenzione, e cominciò a volere trarre danari da'
cittadini. Fece richiedere i priori vecchi, i quali tanto avea magnificati, e
invitati a mangiare, e a cui avea promesso, per sua fede e per sue lettere
bollate, di non abbattere gli onori della città e non offendere le leggi
municipali; volea da loro trarre danari, opponendo gli aveano vietato il passo,
e preso l'uficio del paciaro, e offeso Parte guelfa, e a Poggi Bonizi aveano
cominciato a far bastìa, contro all'onore del re di Francia e suo: e così gli
perseguitava, per trarre danari. E Baldo Ridolfi, de' nuovi priori, era mezano,
e dicea: "Vogliate più tosto darli de' vostri danari, che andarne presi in
Puglia". Non ne dierono alcuno; perché tanto crebbe il biasimo per la città,
ch'egli lasciò stare. </p>
<p> Era in Firenze un ricco popolano e di gran bontà, chiamato per nome
Rinuccio di Senno Rinucci, il quale avea molto onorato messer Carlo a uno suo
bel luogo, quando andava a uccellare co' suoi baroni. Il quale fece pigliare e
poseli di taglia fiorini IIIIm, o lo manderebbe preso in Puglia. Pur, per
preghiere di suoi amici, lo lasciò per fiorini VIIIc. E per simil modo ritrasse
molti danari. </p>
<p> Grandissimi mali feciono i Donati, i Rossi, i Tornaquinci, e i Bostichi:
molta gente sforzarono e ruborono. E spezialmente i figliuoli di Corteccione
Bostichi: i quali presono a guardare i beni d'uno loro amico, ricco popolano,
chiamato Geri Rossoni, e ebbono da lui per la guardatura fiorini C; e poi
furono pagati, eglino il rubarono. Di che dolendosene, il padre loro gli disse,
che, delle sue possessioni, gli darebbe tante delle sue terre egli sarebbe
soddisfatto; e vollegli dare uno podere avea a San Sepolcro, che valea più che
non gli aveano tolto. E volendo il soprapiù che valea, in danari contanti, Geri
li rispose: "Dunque vuoi tu ch'io ti dia danari, acciò che i figliuoli tuoi mi
tolgano la terra? questo non voglio io fare, ché sarebbe mala menda". E così
rimase. </p>
<p> Questi Bustichi feciono moltissimi mali, e continuaronli molto. Collavano
gli uomini in casa loro, le quali erano in Mercato Nuovo nel mezo della città;
e di mezo dì li metteano al tormento. E volgarmente si dicea per la terra:
"Molte corti ci sono"; e anoverando i luoghi dove si dava tormento, si dicea:
"A casa i Bostichi in Mercato". </p>
</div2>
<div2 type="capitolo">
<head>XXI</head>
<p> Molti disonesti peccati si feciono: di femmine vergini; rubare i pupilli; e
uomini impotenti, spogliati de' loro beni; e cacciavanli della loro città. E
molti ordini feciono, quelli che voleano, e quanto e come. Molti furono
accusati, e convenia loro confessare aveano fatta congiura, che non l'aveano
fatta, e erano condannati in fiorini M per uno. E chi non si difendea, era
accusato, e per contumace era condannato nell'avere e nella persona: e chi
ubidia, pagava; e dipoi, accusati di nuove colpe, eran cacciati di Firenze
sanza nulla piatà. </p>
<p> Molti tesori si nascosono in luoghi segreti: molte lingue si canbiorono in
pochi giorni: molte villanie furono dette a' priori vecchi a gran torto, pur da
quelli che poco innanzi gli aveano magnificati; molto gli vituperavano per
piacere agli adversari: e molti dispiaceri ebbono. E chi disse mal di loro
mentirono: perché tutti furono disposti al bene comune e all'onore della
republica; ma il combattere non era utile, perché i loro adversari erano pieni
di speranza, Iddio gli favoreggiava, il Papa gli aiutava, messer Carlo avean
per campione, i nimici non temeano. Sì che, tra per la paura e per l'avarizia,
i Cerchi di niente si providono: e erano i principali della discordia: e per
non dar mangiare a' fanti, e per loro viltà, niuna difesa né riparo feciono
nella loro cacciata. E essendone biasimati e ripresi, rispondeano che temeano
le leggi. E questo non era vero; però che venendo a' signori messer Torrigiano
de' Cerchi per sapere di suo stato, fu da loro in mia presenza confortato che
si fornisse e apparecchiassesi alla difesa, e agli altri amici il dicesse, e
che fusse valente uomo. Nollo feciono, però che per viltà mancò loro il cuore:
onde i loro adversarii ne presono ardire, e inalzorono. Il perché dierono le
chiavi della città a messer Carlo. </p>
</div2>
<div2 type="capitolo">
<head>XXII</head>
<p> O malvagi cittadini, proccuratori della distruzione della vostra città,
dove l'avete condotta! E tu, Amannato di Rota Beccannugi, disleale cittadino,
iniquamente ti volgesti a' priori e con minacce studiavi le chiavi si dessono,
guardate le vostre malizie dove ci hanno condotto! </p>
<p> O tu, Donato Alberti, che con fastidio facevi vivere i cittadini, dove sono
le tue arroganze, che ti nascondesti in una vile cucina di Nuto Marignolli? E
tu, Nuto, proposto e anziano del sesto tuo, che per animosità di Parte guelfa
ti lasciasti ingannare? </p>
<p> O messer Rosso dalla Tosa, empi il tuo animo grande; che per aver signoria
dicesti che grande era la parte tua, e schiudesti i fratelli della parte loro.
</p>
<p> O messer Geri Spini, empi l'animo tuo: diradica i Cerchi, acciò che possi
delle fellonie tue viver sicuro. </p>
<p> O messer Lapo Salterelli, minacciatore e battitore de' rettori che non ti
serviano nelle tue questioni, ove t'armasti? in casa i Pulci, stando nascoso.
</p>
<p> O messer Berto Frescobaldi, che ti mostravi così amico de' Cerchi, e
faceviti mezano della questione per avere da loro in presto fiorini XIIm, ove
li meritasti? ove comparisti? </p>
<p> O messer Manetto Scali, che volevi esser tenuto sì grande e temuto,
credendoti a ogni tenpo rimanere signore, ove prendesti l'arme? ove è il
séguito tuo? ove sono li cavalli coverti? Lasciastiti sottomettere a coloro,
che di niente erano temuti appresso a te. </p>
<p> O voi popolani, che disideravate gli ufici e succiavate gli onori e
occupavate i palagi de' rettori, ove fu la vostra difesa? nelle menzogne,
simulando e dissimulando, biasimando gli amici e lodando i nimici, solamente
per campare. Adunque piangete sopra voi e la vostra città. </p>
</div2>
<div2 type="capitolo">
<head>XXIII</head>
<p> Molti nelle rie opere divennoro grandi, i quali avanti nominati non erano:
e nelle crudeli opere regnando, cacciarono molti cittadini, e feciolli ribelli
e sbandeggiorono nell'avere e nella persona. Molte magioni guastorono, e molti
ne puniano, secondo che tra loro era ordinato e scritto. Niuno ne campò, che
non fusse punito: non valse parentado, né amistà; né pena si potea minuire né
cambiare a coloro, a cui determinate erano: nuovi matrimoni niente valsero:
ciascuno amico divenne nimico; i fratelli abbandonavano l'un l'altro, il
figliuolo il padre; ogni amore, ogni umanità, si spense. Molti ne mandorono in
esilio di lunge LX miglia dalla città: molti gravi pesi imposono loro e molte
imposte, e molti danari tolson loro: molte riccheze spensono. Patto, pietà, né
mercè, in niuno mai si trovò. Chi più diceano: "Muoiano, muoiano i traditori!",
colui era il maggiore. </p>
<p> Molti di Parte bianca, e antichi Ghibellini per lunghi tempi, furono
ricevuti da' Neri in compagnia, solo per loro malfare; fra' quali fu messer
Betto Brunelleschi, messer Giovanni Rustichelli, messer Baldo d'Aguglione, e
messer Fazio da Signa, e più altri; i quali si dierono a distruggere i Bianchi.
E oltre agli altri, messer Andrea e messer Aldobrando da Cerreto, che oggi si
chiamano Cerretani; per antico d'origine ghibellina, e diventorono di Parte
nera. </p>
</div2>
<div2 type="capitolo">
<head>XXIV</head>
<p> Baschiera Tosinghi era uno giovane figliuolo d'un partigiano, cavaliere,
nominato messer Bindo del Baschiera, il quale molte persecuzioni sofferì per
Parte guelfa, e nel castello di Fucecchio perdé uno occhio per uno quadrello
gli venne, e nella battaglia cogli Aretini fu fedito e morì. Questo Baschiera
rimase dopo il padre: dovendo avere degli onori della città, come giovane che
'l meritava, ne era privato, però che i maggiori di casa sua prendevano gli
onori e l'utile per loro e non li accomunavano. Costui acceso nell'animo di
Parte guelfa, quando la terra si volse nella venuta di messer Carlo,
vigorosamente s'armò; e contro a' suoi consorti e adversari pugnava con fuoco e
con ferri, con la compagnia de' fanti che avea seco. </p>
<p> I fanti, che il Comune avea a soldo, di Romagna, vedendo perdere la terra,
l'abbandonorono, e andorono al palagio per avere le loro paghe, e chiesonle per
avere cagione di partirsi. I priori accattorono fiorini cento da Baldone
Angielotti, e dieronli a' fanti; e colui che li prestò, volle i fanti stessono
appresso a lui per guardia della casa sua: e così perdé il Baschiera i fanti
che erano con lui. Di tanto vigore fussono stati gli altri cittadini di sua
parte, che non arebbono perduto! ma vanamente pensorono, dandosi a credere non
esser offesi. </p>
</div2>
<div2 type="capitolo">
<head>XXV</head>
<p> Poi che messer Carlo di Valos ebbe rimesso Parte nera in Firenze, andò a
Roma: e domandato danari al Papa, gli rispose che l'avea messo nella fonte
dell'oro. </p>
<p> Indi a pochi dì si disse, che alcuni di Parte bianca teneano trattato con
messer Piero Ferrante di Linguadoco, barone di messer Carlo, e carte de' patti
se ne trovorono, che dovea a loro petizione uccidere messer Carlo. Il quale,
tornato da Corte, raunò in Firenze uno consiglio segreto di XVII cittadini, una
notte; nel quale si trattò di far prendere certi che nominavano colpevoli, e
fare loro tagliare la testa. Il detto consiglio si recò a minor numero, perché
se ne partirono VII, e rimason X: e fecionlo, perché i nominati fuggisson e
lasciasson la terra. </p>
<p> Feciono cessare la notte segretamente messer Goccia Adimari e 'l figliuolo,
e messer Manetto Scali, che era a Calenzano e andonne a Mangona: e poco poi
messer Muccio da Biserno, soldato con gran masnada, e messer Simone
Cancellieri, nimico di detto messer Manetto, giunsono a Calenzano credendolo
trovare; e cercando di lui, fino la paglia de' letti con ferri fororono. </p>
<p> Il giorno seguente messer Carlo gli fece richiedere, e più altri; e per
contumaci e per traditori gli condannò, e arse loro le case, e' beni publicò in
comune per l'uficio del paciaro. I quali beni messer Manetto fece ricomperare
a' suoi compagni fiorini Vm, acciò che i libri della compagnia di Francia non
li facesse tòrre; e difesonsi per la detta compagnia. </p>
<p> Messer Giano di messer Vieri de' Cerchi, giovane cavaliere, era in palagio
di messer Carlo, richiesto, e dato in guardia a due cavalieri franciosi, che
onestamente lo teneano per la casa. Messer Paniccia degli Erri e messer Berto
Frescobaldi, sentendolo, andorono nel palagio, che era loro, e misonsi tra il
cavaliere e le due guardie, parlando con loro, e a lui feciono cenno di
partirsi; e così segretamente si partì. Dissesi, che tolti gli arebbe danari
assai e poi la persona. Il simile advenne a più richiesti, che partiti erano:
gli condannava nell'avere e nella persona, e i beni confiscava in comune. Per
modo che dal Comune ebbe fiorini XXIIIIm, e e' gli finì tutto ciò che e' gli
avea applicato sotto il titolo del paciaro. </p>
<p> Del mese d'aprile 1302, avendo fatti richiedere molti cittadini ghibellini,
e guelfi di Parte bianca, condannò gli Uberti, la famiglia degli Scolari, de'
Lamberti, delli Abati, Soldanieri, Rinaldeschi, Migliorelli, Tebaldini: e
sbandì e confinò tutta la famiglia de' Cerchi; messer Baldo, messer Biligiardo,
Baldo di messer Talano e Baschiera Tosinghi; messer Goccia e 'l figliuolo,
Corso di messer Forese, e Baldinaccio Adimari; messer Vanni de' Mozi, messer
Manetto e Vieri Scali, Naldo Gherardini, i Conti da Gangalandi, messer Neri da
Gaville, messer Lapo Salterelli, messer Donato di messer Alberto Ristori,
Orlanduccio Orlandi, Dante Allighieri che era anbasciadore a Roma, i figliuoli
di Lapo Arrighi, i Ruffoli, gli Angelotti, gli Ammuniti, Lapo del Biondo e'
figliuoli, Giovangiacotto Malispini, i Tedaldi, il Coraza Ubaldini, ser
Petracca di ser Parenzo dall'Ancisa, notaio alle Rinformagioni; Masino
Cavalcanti e alcuno suo consorto; messer Betto Gherardini, Donato e Teghia
Finiguerri, Nuccio Galigai e Tignoso de' Macci; e molti altri: che furno più di
uomini DC, i quali andorono stentando per lo mondo, chi qua e chi là. </p>
</div2>
<div2 type="capitolo">
<head>XXVI</head>
<p> Rimase la signoria della città a messer Corso Donati, a messer Rosso dalla
Tosa, a messer Pazino de' Pazzi, a messer Geri Spini, a messer Betto
Brunelleschi, a' Buondalmonti, agli Agli, a' Tornaquinci, a parte de'
Gianfigliazi, a' Bardi, a parte de' Frescobaldi, a' Rossi, a parte de' Nerli,
a' Pulci, a' Bostichi, a' Magalatti, a' Manieri, a' Bisdomini, agli Uccellini,
a' Bordoni, agli Strozi, a' Rucellai, agli Acciaiuoli, agli Altoviti, agli
Aldobrandini, a' Peruzi e a' Monaldi, a Borgo Rinaldi e 'l fratello, a Palla
Anselmi, a Manno Attaviani, al Nero Canbi, a Noffo Guidi, a Simone Gherardi, a
Lapo Guaza; e a molti altri, cittadini e contadini. De' quali niuno si può
scusare che non fusse guastatore della città: e non possono dire che alcuna
nicissità gli strignesse, altro che superbia e gara degli ufici; però che gli
odii non eran tanti tra i cittadini, che per guerra di loro la città se ne
fusse turbata, se i falsi popolani non avessono avuto l'animo corrotto a
malfare, per guadagnare, anzi rubare, e per tenere gli ufici della città. </p>
<p> Uno giovane chiamato Bertuccio de' Pulci, tornato di Francia, trovando i
suoi compagni sbandeggiati fuori della terra, lasciò i suoi consorti in
signoria, e co' suoi compagni stette fuori: e questo advenne per grande animo.
</p>
</div2>
<div2 type="capitolo">
<head>XXVII</head>
<p> Messer Schiatta Cancellieri capitano (della cui casa naquono le due
maledette parti in Firenze ne' Guelfi) se ne tornò a Pistoia, e cominciò a
armare e fornire le castella, e spezialmente il Montale dalla parte di Firenze,
e Serravalle dalla parte di Lucca. La Parte nera di Firenze furono subito con
messer Carlo di Valos, inducendolo a prendere Pistoia, e promettendoli
dargliene molti danari: e con questa intenzione vel feciono cavalcare con la
sua gente, assai male ordinata. La città era forte, e di buone mura guernita e
di gran fossi e di pro' cittadini; e più volte vi fu menato: per modo che
Maynardo da Susinana il riprese, dicendoli che follemente andava. E per esser
mal guidato, a tempo di piove, si condusse ne' pantani, sé e sua gente, in
luogo, che se i Pistolesi avessono voluto, l'arebbono preso: ma temendo la sua
grandeza, il lasciarono andare. </p>
<p> I Fiorentini e' Lucchesi posono l'assedio a Serravalle, sappiendo non era
fornito; perché parlando messer Schiatta con messer Geri Spini e con messer
Pazino de' Pazi, più savi di lui, disse loro non era fornito. Onde il castello
s'arrendé a patti, salve le persone: i quali non furono loro attesi, perché i
Pistolesi andarono presi. </p>
<p> Il Montale, per trattato tenea con chi v'era dentro messer Pazino de' Pazi,
quivi vicino, a Palugiano, fu dato per fiorini 3000 n'ebbono da' Fiorentini, e
fu disfatto. </p>
</div2>
<div2 type="capitolo">
<head>XXVIII</head>
<p> I Neri di Firenze, volendo più tosto la città guasta che perdere la
signoria, partito messer Carlo di Valos che n'andò in Puglia per fare la guerra
di Cicilia, si misono a distruggere i loro aversari in ogni modo. </p>
<p> I Bianchi n'andarono ad Arezo dove era podestà Uguccione dalla Faggiuola,
antico ghibellino, rilevato di basso stato. Il quale, corrotto da vana speranza
datali da papa Bonifazio, di fare uno suo figliuolo cardinale, a sua petizione
fece loro tante ingiurie, convenne loro partirsi. E buona parte se ne andorono
a Furlì, dove era vicario per la Chiesa Scarpetta degli Ordalaffi, gentile uomo
di Furlì. </p>
<p> A Parte bianca e ghibellina accorsono molte orribili disaventure. Egli
aveano in Valdarno un castello in Pian di Sco, nel quale era Carlino de' Pazi
con LX cavalli e pedoni assai. I Neri di Firenze vi póssono l'assedio. Dissesi
che Carlino li tradì per danari ebbe: il perché i Neri vi misono le masnade
loro, e presono gli uomini, e parte n'uccisono, e il resto feciono ricomperare:
e fra gli altri, uno figliuolo di messer Donato di messer Alberto Ristori,
chiamato Alberto, feciono ricomperare lire IIIm. E due degli Scolari, e due
Bogolesi, e uno de' Lanberti, e uno de' Migliorelli, feciono impiccare, e
alcuni altri. </p>
<p> I Ghibellini e Bianchi, che erano rifuggiti in Siena, non si fidavano
starvi, per una profezia che dicea: "La lupa puttaneggia", ciò è Siena, che è
posta per la lupa; la quale quando dava il passo, e quando il toglieva. E però
diliberarono nonne starvi. </p>
</div2>
<div2 type="capitolo">
<head>XXIX</head>
<p> Con l'aiuto degli Ubaldini, i Bianchi e Ghibellini cominciorono guerra in
Mugello; ma prima vollono esser sicuri di loro danni. E i Pisani li sicurorono:
ma Vannuccio Bonconti pisano tenea per moneta con Parte nera; e però da lui
niuno aiuto ebbono o favore. </p>
<p> Messer Tolosato degli Uberti, tornato di Sardigna, sentendo questa
discordia, s'acconciò co' Pisani, e soccorse Parte ghibellina, e in Bologna e
in Pistoia personalmente fu; e molti altri della casa degli Uberti. I quali più
di XL anni erano stati rubelli di loro patria, né mai merzè né misericordia
trovorono; stando sempre fuori in grande stato; e mai non abbassorono di loro
onore, però che sempre stettono con re, e con signori stettono, e a gran cose
si dierono. </p>
<p> La Parte nera passò l'alpe; ville e castella arsono; e furono nel Santerno,
nell'Orto degli Ubaldini, e arsollo. E niuno con arme si levò alla difesa! Che
s'eglino avessono tagliati pur de' legni che v'erano, e messigli in terra e
intraversati agli stretti passi, dei loro adversarii niuno ne sarebbe canpato.
</p>
<p> Ebbono i Bianchi una altra ria fortuna, per sinplicità d'uno cittadino
rubello di Firenze, chiamato Gherardino Diedati: il quale stando in Pisa e
confidandosi ne' consorti suoi, scrisse loro che i confinati stavano in
speranza di mese in mese essere in Firenze per forza; e così scrisse a alcuno
suo amico. Le lettere furono trovate: il perché due giovani suoi nipoti,
figliuoli di Finiguerra Diedati, e Masino Cavalcanti, bel giovane, furono
presi, e tagliata loro la testa; e Tignoso de' Macci fu messo alla colla, e
quivi morì; e fu tagliato il capo a uno de' Gherardini. Dè quanto fu la
dolorosa madre de' due figliuoli ingannata! che con abbondanza di lagrime,
scapigliata, in mezo della via, ginocchione si gittò in terra innanzi a messer
Andrea da Cerreto giudice, pregandolo con le bracci in croce per Dio
s'aoperasse nello scampo de' suoi figliuoli. Il quale rispose, che però andava
a palazo: e di ciò fu mentitore, perché andò per farli morire. Pe' sopradetti
malifìci i cittadini che aveano speranza che la città si riposasse, la
perderono; però che fino a quel dì non era sparto sangue, il perché la città
posare non dovesse. </p>
</div2>
<div2 type="capitolo">
<head>XXX</head>
<p> La terza disaventura ebbono i Bianchi e Ghibellini (la quale gli accomunò,
e i due nomi si ridussono in uno) per questa cagione: che essendo Folcieri da
Calvoli podestà di Firenze, i Bianchi chiamorono Scarpetta degli Ordalaffi loro
capitano, uomo giovane e temperato, nimico di Folcieri. E sotto lui raunorono
loro sforzo, e vennono a Pulicciano apresso al Borgo a San Lorenzo, sperando
avere Monte Accenico, edificato dal cardinale degli Ubaldini, messer Attaviano,
con tre cerchi di mura. Quivi s'ingrossorono con loro amici, credendo prendere
Pulicciano, e quindi venire alla città. Folcieri vi cavalcò con pochi cavalli.
I Neri v'andorono con grande riguardo: i quali, vedendo che i nimici non
assalirono il podestà, che era con pochi, ma tagliarono i ponti e afforzaronsi,
presono cuore ingrossandosi. A' Bianchi parea esser presi; e però si levorono
male in ordine; e chi non fu presto a scampare, rimase; però che i villani de'
conti d'attorno furono subito a' passi, e presonne e uccisonne molti. </p>
<p> Scarpetta con più altri de' maggiori rifuggirono in Monte Accinico. E fu
l'esercito de' Bianchi e Ghibellini cavalli VIIc e pedoni IIIIm. E quantunque
la partita non fusse onorevole, fu più savia che la venuta. </p>
<p> Messer Donato Alberti tanto fu lento che fu preso, e uno valente giovane
nominato Nerlo di messer Goccia Adimari, e due giovani degli Scolari. E Nanni
Ruffoli fu morto da Chirico di messer Pepo dalla Tosa. </p>
<p> Fu menato messer Donato vilmente su uno asino, con una gonnelletta d'uno
villano, al podestà. Il quale, quando il vide, lo domandò: "Siete voi messer
Donato Alberti?" Rispose: "Io sono Donato. Così ci fusse innanzi Andrea da
Cerreto, e Niccola Acciaiuoli, e Baldo d'Aguglione, e Iacopo da Certaldo, che
ànno distrutta Firenze". </p>
<p> Allora lo pose alla colla, e accomandò la corda allo aspo, e così ve 'l
lasciò stare: e fe' aprire le finestre e le porti del palagio, e fece
richiedere molti cittadini sotto altre cagioni, perché vedessono lo strazio e
la derisione facea di lui. E tanto procurò il podestà, che li fu conceduto di
tagliarli la testa. E questo fece, perché la guerra gli era utile, e la pace
dannosa: e così fece di tutti. E questa non fu giusta diliberazione: ma fu
contro alle leggi comuni, però che i cittadini cacciati, volendo tornare in
casa loro, non debbono esser a morte dannati; e contro all'uso della guerra,
ché tenere li dovean presi. E perché i Guelfi bianchi, presi, furon parimente
morti co' Ghibellini, s'assicurorono insieme: ché fino a quel dì sempre
dubitarono, che d'intero animo fussono con loro. </p>
</div2>
<div2 type="capitolo">
<head>XXXI</head>
<p> O messer Donato, quanto la fortuna ti si volse in contrario! ché prima ti
presono il figliuolo, e ricomperastilo lire IIIm; e te ànno decapitato! Chi te
lo à fatto? I Guelfi, che tu tanto amavi, e che in ogni tua diceria dicevi uno
colonnello contro a' Ghibellini. Come ti poté esser tolto il nome di guelfo per
li falsi volgari? come da' Guelfi fosti giustiziato tra i Ghibellini? Chi tolse
il nome a Baldinaccio Adimari e al Baschiera Tosinghi, d'esser Guelfi, che
tanto i padri loro feciono per Parte guelfa? Chi ebbe balìa di tòrre e dare in
picciol tempo, che i Ghibellini fussono detti guelfi, e i grandi Guelfi detti
ghibellini? Chi ebbe tal privilegio? Messer Rosso dalla Tosa e suoi seguaci,
che niente operava ne' bisogni della Parte, anzi nulla appo i padri di coloro,
a cui il nome fu tolto. E però in ciò parlò bene un savio uomo guelfissimo,
vedendo fare ghibellini per forza, il qual fu il Corazza Ubaldini da Signa, che
disse: "E' sono tanti gli uomini che sono ghibellini e che vogliono essere, che
il farne più per forza non è bene". </p>
</div2>
<div2 type="capitolo">
<head>XXXII</head>
<p> Tanto crebbe la baldanza de' Neri, che si composono col marchese di Ferrara
di tòrre Bologna (e l'una delle due parti dentro, che erano amendue guelfe,
dovea assalire l'altra il dì della Pasqua di Resurresso), cavalcandovi con VIc
cavalli e con VIm pedoni. </p>
<p> I Bianchi che erano rifuggiti in Bologna, virilmente s'armorono e feciono
la mostra: i Neri temerono, e non assalirono. Il marchese disfece l'armata; e i
Neri si partirono. Il perché la condizione de' Bianchi migliorò in Bologna, e
furonvi poi veduti volentieri, e i Neri tenuti per nimici. I Bolognesi feciono
compagnia co' Romagnuoli, dicendo che il marchese gli avea voluti tradire, e,
se fatto l'avesse, arebbe confusa Romagna. </p>
<p> In quella compagnia fu Furlì e Faenza, e Bernardino da Polenta, e la Parte
bianca di Firenze, e i Pistolesi, e il conte Federigo da Montefeltro, e i
Pisani. </p>
<p> Del mese di giugno 1303 i detti congiurati feciono taglia di Vc cavalli, e
feciono capitano messer Salinguerra da Ferrara. </p>
</div2>
<div2 type="capitolo">
<head>XXXIII</head>
<p> I Bianchi cavalcarono da Monte Accinico fino presso alla Lastra, ardendo
ciò che trovorono. </p>
<p> Gli Aretini racquistorono Castiglione e 'l Monte a San Savino, e guastarono
Laterina, che la teneano i Neri; i quali non la poterono soccorrere, perché
erano co' Lucchesi intorno a Pistoia: i quali sentendolo, lasciorono i Lucchesi
a guardia di Firenze, e co' cavalieri del marchese cavalcorono a Montevarchi
per soccorrere Laterina. </p>
<p> Raunoronsi gli Aretini co' Bianchi e con gli amici loro di Romagna e con
soldati pisani, e cavalcarono a Castiglione degli Ubertini: e credettesi che
avisamento fusse di battaglia. Ma i Neri si partirono; e combatterono
Castiglione Aretino; e ricevetton danno di fanti a piè: e di poi fornirono
Montalcino e Laterina. </p>
<p> I Bianchi erano cavalli MCC e pedoni assai, e mostrarono con gran vigore
aspettare la battaglia; i quali furono ingannati da certi traditori, che da lor
nimici ricevettono moneta, e negarono la battaglia, mostrando che a' Pisani non
piacesse mettere in adventura la guerra, che sicura vincere si potea. </p>
<p> In Arezo era Uguccione da Faggiuola, come è detto, che per alcune sue opere
sospette fu rimosso della signoria, e data al conte Federigo, figliuolo del
buon conte Guido da Montefeltro di cui graziosa fama volò per tutto il mondo.
Il quale venne ad Arezo, e prese il governo accompagnato da Ciappettino
Ubertini. </p>
</div2>
<div2 type="capitolo">
<head>XXXIV</head>
<p> Tornorono i Neri in Firenze, e poco dipoi nacque tra loro discordia, perché
messer Rosso dalla Tosa, messer Pazino de' Pazi, e messer Geri Spini, col
séguito del popolo grasso, aveano la signoria e gli onori della città. Messer
Corso Donati, il quale si tenea più degno di loro, non li parendo avere la sua
parte (valentissimo cavaliere in tutte le cose che operare voleva), proccurò
d'abbassarli, e rompere l'uficio de' priori, e innalzare sé e suoi seguaci. E
cominciò a seminare discordie, e sotto colore di giustizia e di piatà dicea in
questo modo: "I poveri uomini sono tribolati e spogliati di loro sustanzie con
le imposte e con le libbre, e alcuni se ne empiono le borse. Veggasi dove sì
gran somma di moneta è ita, però che non se ne può esser tanta consumata nella
guerra". E questo molto sollicitamente domandava innanzi a' signori e ne'
consigli. La gente volentieri l'ascoltava, credendo che di buono animo lo
dicesse: nondimeno pure amavano che ciò si ricercasse. L'altra parte non sapea
che si rispondere, però che l'ira e la superbia l'impediva. E tanto feciono,
colli uficiali che erano con loro, che diterminorono che delle forze e delle
violenze e ruberie si ricercasse: i giudici forestieri chiamorono ragionieri.
Poi s'ammollarono le parole; e i popolani, che reggeano, per accattare
benivolenzie, ribandirono i confinati che aveano ubbidito, a dì primo d'agosto
1303. </p>
</div2>
<div2 type="capitolo">
<head>XXXV</head>
<p> Sciarra dalla Colonna, in sabato a dì VII di settenbre 1303 entrò in
Alagna, terra di Roma, con gente assai, e con quelli da Ceccano, e con uno
cavaliere che era quivi per lo re di Francia, e con la sua insegna e con quella
del Patrimonio, cioè delle Chiavi. E ruppono la sagrestia e la tesoreria del
papa, e tolsonli molto tesoro. Il papa, abbandonato dalla sua famiglia, rimase
preso. Dissesi che messer Francesco Orsini cardinale vi fu in persona, con
molti cittadini romani: e tennesi fusse congiura fatta col re di Francia,
perché il papa s'ingegnava d'abbassarlo, e la guerra de' Fiaminghi fattali
contro si disse fu per sua diliberazione; onde molti Franciosi perirono. </p>
<p> Il re di Francia per questa cagione raunò in Parigi molti maestri in
teologia e baccellieri, de' frati Minori e Predicatori e d'altri ordini; e
quivi il fece pronunziare eretico, e poi il fece ammunire, accusandolo di molti
orribili peccati. Il papa era preso in Alagna; e sanza fare alcuna difesa o
scusa, fu menato a Roma, ove fu ferito nella testa, e dopo alcun dì arrabbiato
si morì. </p>
<p> Della sua morte molti ne furono contenti e allegri, perché crudamente
reggea, e accendea guerre, disfaccendo molta gente e raunando assai tesoro: e
spezialmente se ne rallegrorono i Bianchi e Ghibellini, perché era loro
cordiale nimico; ma i Neri se ne contristoron assai. </p>
</div2>
<div2 type="capitolo">
<head>XXXVI</head>
<p> Del detto mese di settenbre i Bianchi e i Ghibellini di Firenze
s'accozorono con messer Tolosato degli Uberti, nobile cavaliere di Firenze e
valentissimo uomo d'arme. Cavalcarono ad Arezo con soldati pisani. I Sanesi
dierono loro il passo: perché i cittadini di Siena marcavano bene con anbo le
parti; e quando sentivano i Bianchi forti, li sbandiano, ma il bando era
viziato, che non agravava: davano aiuto a' Neri nelle cavalcare, e mostravansi
fratelli: e però parlò di loro una profezia, la quale, fra l'altre parole della
guerra di Toscana, dicea: "La lupa puttaneggia"; ché per la lupa si intende
Siena. Raunoronsi ad Arezo i Bianchi e Ghibellini di Firenze, romagnuoli,
pisani, e ogni altro loro amico: sì che in calendi novembre furono a cavallo.
</p>
<p> I Neri cavalcorono a Fighine, e i Bianchi scesono a Ganghereto. Gli Aretini
vennono a Laterina, e afforzarono i passi, perché vittuaglia non vi si
mettesse. Il castello si perdea, per fame e per discordia fu tra gli Aretini;
però che in segreto i loro maggiori prenderono prezo, e lascioronlo fornire.
</p>
</div2>
</div1>
<div1 type="parte">
<head>TERZO LIBRO DELLA CRONICA DI DINO COMPAGNI DE' TEMPI SUOI</head>
<div2 type="capitolo">
<head>I</head>
<p> Nostro Signore Iddio, il quale a tutte le cose provede, volendo ristorare
il mondo di buono pastore, provide alla necessità de' cristiani. Perché
chiamato fu nella sedia di san Piero papa Benedetto, nato di Trevigi, frate
Predicatore e priore generale, uomo di pochi parenti e di picciolo sangue,
constante e onesto, discreto e santo. Il mondo si rallegrò di nuova luce.
Cominciò a fare opere piatose: perdonò a' Colonnesi, e restituilli ne' beni.
Nelle prime digiuna fece due cardinali: l'uno, inghilese; l'altro fu il vescovo
di Spuleti, nato del castello di Prato, e frate Predicatore chiamato messer
Niccolao, di piccioli parenti ma di grande scienzia, grazioso e savio, ma di
progenie ghibellina: di che molto si rallegrorono i Ghibellini e' Bianchi; e
tanto procurorono, che papa Benedetto il mandò paciaro in Toscana. </p>
</div2>
<div2 type="capitolo">
<head>II</head>
<p> Innanzi alla sua venuta, si palesò una congiura ordinata da messer Rosso
dalla Tosa; il quale tutto ciò che facea e procurava nella città, era per avere
la signoria a guisa de' signori di Lombardia. E molti guadagni lasciava, e
molte paci facea, per avere gli animi degli uomini pronti a quello che egli
disiderava. </p>
<p> Messer Corso Donati nonne scusava moneta; ogni uno, chi per paura, chi per
minaccie, gli dava del suo; non lo chiedeva, ma facea senbiante di volere. </p>

<p> I due nimici si guardavano a' fianchi. Messer Rosso temea l'abbominio de'
Toscani se contro a messer Corso avesse procurato; temea i nimici di fuori, e
procurava d'abbassarli prima che contro a messer Corso mostrasse sua nimistà; e
temea il nome che avea della Parte, che il popolo non si turbasse: teneasi col
popolo grasso, però ch'erano le sue tanaglie, e pigliavano il ferro caldo. E
messer Corso, per l'animo grande che avea, alle piccole cose non attendea e non
si dichinava, e non avea l'amore di cotali cittadini per sdegno. Sì che,
lasciando il popolo grasso, co' grandi si congiurò, mostrando molte ragioni
come eglino erano prigioni e in servitù d'una gente di popolani grassi, anzi
cani, che gli signoreggiavano e togliènsi gli onori per loro: e così parlando,
raccolse tutti i gran cittadini che si teneano gravati, e tutti si giurarono.
Nella qual fu messer Lottieri dalla Tosa, vescovo di Firenze, e messer Baldo,
suo nipote, in però che messer Rossellino suo consorto si tenea uno suo
castello e' fedeli; e non se ne osava dolere, mentre che papa Bonifazio visse.
E furonvi i Rossi, i Bardi, i Lucardesi, i Cavalcanti, i Bustichi, i
Giandonati, i Tornaquinci quasi tutti, i Manieri, e parte degli Adimari; e
molti popolani vi furono. E in tutti, tra di famiglie e popolani, furno XXXII i
giurati; e diceano, sopra il grano venuto di Puglia che si dava per bocche al
popolo: "I popolani sono gravati, e tolto il loro colle grandi imposte, e poi
convien loro mangiare le stuoie", dicendo che le tagliavano nel grano, perché
la misura crescesse. </p>
<p> Il popolo grasso cominciò a temere, gli amici di messer Corso montarono: ma
non tanto; ché ne' consigli e nelle raunate smentivano messer Corso: molto il
perseguitavano i Bordoni, che erano popolani arditi e arroganti; e più volte lo
smentirono, e non guardavano a maggioranza d'aversari, né che advenire ne
potesse; del Comune traevano assai guadagno, e le lode gli sormontavano. Non
però i seguaci di messer Rosso gli lasciavano molestare. Posono in uno mese il
grano a soldi XII, e feciono la libra, e poson MCC cavagli a fiorini L per
cavallo, sanza niuna piatà. E allora mandorono gente e feciono un battifolle
presso a Monte Accinico, e misonvi uomini a guardia. </p>
</div2>
<div2 type="capitolo">
<head>III</head>
<p> La congiura di messer Corso pure parlando sopramano, l'altra parte mandò
pe' Lucchesi; i quali con parole mezane credettono tòrre forteze tenea: e
assegnatoli tempo a renderle, il condannorono, se non le desse a' Lucchesi.
</p>
<p> Messer Corso, non volendosi lasciare sforzare, richiese gli amici suoi; e
molti sbanditi raccolse; e venne in suo aiuto messer Neri da Lucardo, valente
uomo d'arme. E armato a cavallo venne in piaza, e con balestra e con fuoco
combatté il palagio de' Signori aspramente. </p>
<p> L'altra parte, di cui era capo messer Rosso dalla Tosa, insieme con la
maggior parte de' consorti, co' Pazi, Frescobaldi, Gherardini, Spini, e il
popolo e molti popolani, vennono alla difesa del palagio, e feciono gran zuffa:
nella quale fu morto d'uno quadrello messer Lotteringo Gherardini; che ne fu
gran danno, ché era valente. </p>
<p> Messer Rosso dalla Tosa e i suoi seguaci chiamorono il nuovo uficio de'
priori, e misonli la notte in palagio sanza suoni di tronbe o altri onori. I
serragli erano fatti per la terra; e circa un mese stettono sotto l'arme. </p>
<p> I Lucchesi, che erano venuti in Firenze per mettere pace, ebbono gran balìa
dal Comune. E molto si scopersono i grandi, e voleano si rompessono le leggi
contra i grandi. Raddoppiossi il numero de' Signori: e nondimeno la parte de'
grandi rimase in gran superbia e baldanza. </p>
<p> Accadde in quelli dì che il Testa Tornaquinci, e un figliuolo di Bingieri
suo consorto, in Mercato Vecchio fediron e per morto lasciorono uno popolano
loro vicino; e niuno ardia a soccorrerlo, per tema di loro. Ma il popolo
rassicurato si crucciò, e con la insegna della giustizia armati andorono a casa
i Tornaquinci, e misono fuoco nel palagio, e arsollo e disfeciono, per la loro
baldanza. </p>
</div2>
<div2 type="capitolo">
<head>IV</head>
<p> Il cardinale Niccolao da Prato, segretamente domandato da' Bianchi e
Ghibellini di Firenze a papa Benedetto per legato in Toscana, giunse in Firenze
a dì X di marzo 1303; e grandissimo onore li fu fatto dal popolo di Firenze,
con rami d'ulivo e con gran festa. E posato in Firenze alcun dì, trovando i
cittadini molto divisi, domandò balìa dal popolo di potere constrignere i
cittadini a pace; la quale li fu concessa perfino a calendi maggio 1304, e poi
prolungata per uno anno. E fece più paci tra cittadini dentro: ma dipoi la
gente raffreddò, e molte gavillazioni si trovorono. </p>
<p> Il vescovo di Firenze favoreggiava la pace, perché con seco recava
giustizia e dovizia, e a petizione del Cardinale si pacificò con messer Rosso
suo consorto. Rifermò i gonfaloni delle compagnie: gli amici di messer Corso
n'ebbono parte, e egli fu chiamato Capitano di Parte. Ciascuno favoreggiava il
Cardinale, e elli con speranza tanto gli umiliò con dolci parole, che gli
lasciarono chiamare sindachi: che furono, per la parte dentro, messer Ubertino
dello Stroza e ser Bono da Ognano; e per la parte di fuori, messer Lapo
Ricovero e ser Petracca di ser Parenzo dall'Ancisa. </p>
<p> A dì XXVI d'aprile 1304, raunato il popolo sulla piaza di Santa Maria
Novella, nella presenzia de' Signori, fatte molte paci, si baciarono in bocca
per pace fatta, e contratti se ne fece; e puosono pene a chi contrafacesse: e
con rami d'ulivo in mano pacificorono i Gherardini con gli Amieri. E tanto
parea che la pace piacesse a ogni uno, che vegnendo quel dì una gran piova,
niuno si partì, e non parea la sentissono. I fuochi furono grandi, le chiese
sonavano, rallegrandosi ciascuno: ma il palagio de' Gianfigliazzi, che per le
guerre facea gran fuochi, la sera niente fece; e molto se ne parlò per li
buoni, che diceano non era degno di pace. Andavano le compagnie del popolo,
faccendo gran festa sotto il nome del Cardinale, con le 'nsegne avute da lui
sulla piaza di Santa Croce. </p>
<p> Messer Rosso dalla Tosa rimase con grande sdegno, però che troppo gli parve
che la pace fusse ita innanzi a quello ch'egli volea: e però pensò d'avacciare
suo intendimento con gli altri suoi, però che a lui lasciavano fare, e a lui si
mostravano amichevoli. E tutto faceano per avere Pistoia, della quale forte
dubitavano; però che la teneano i loro adversarii, e eravi dentro messer
Tolosato degli Uberti. E intanto i cavalieri e' pedoni de' Bianchi, tornando a
Monte Accinico dal soccorso di Furlì, per questo i Guelfi dentro cominciorono a
parlare viziatamente e perturbare la pace: e dopo molte altre cose richiesono i
Buondalmonti a pacificarsi con li Uberti; onde molti consigli se ne fece, per
indugiarlo, ché era cosa impossibile. </p>
<p> A dì VI di maggio 1304 i priori commisono nel Cardinale e in quattro
chiamati pel Papa, a dare essecuzione alla pace universale; ciò è a messer
Martino dalla Torre da Milano, a messer Antonio da Fostierato da Lodi, a messer
Antonio de' Brusciati da Brescia, e a messer Guidotto de' Bugni da Bergamo.
</p>
</div2>
<div2 type="capitolo">
<head>V</head>
<p> I contrarii alla volontà del Papa, non volendo più sostenere il fascio del
Cardinale, né lasciare più abbarbicare la pace, feciono tanto con false parole,
che rimossono il Cardinale di Firenze, dicendogli: "Monsignore, anzi che
andiate più avanti con la esecuzione della pace, fateci certi che Pistoia
ubidisca: perché faccendo noi pace, e Pistoia rimanesse a' nostri adversari,
noi saremo ingannati". E questo non diceano, perché avendo Pistoia volessono la
pace, ma per prolungare il trattato della pace. E tanto con colorate parole il
mossono, che a dì VIII di maggio 1304 si partì di Firenze, e per la via da
Campi albergò a un bel riparo di Rinuccio di Senno Rinucci. </p>
<p> L'altro dì cavalcò a Prato, donde nato era, e dove mai non era stato: e
quivi con molto onore e gran dignità fu ricevuto, e con rami d'ulivo, e
cavalieri con bandiere e stendardo di zendado, il popolo e le donne ornate, e
le vie coperte, con balli e con stormenti, gridando: "Viva il signore". Ma
tosto gliel cambiorono in onta, siccome i Giudei feciono a Cristo, come di
sotto si dirà. </p>
<p> In quel dì cavalcò a Pistoia, e parlò co' maggiori e reggenti della terra:
e con lui cavalcò messer Geri Spini, il quale avea fatti gli arnesi, credendo
avere la signoria della terra. E furono da messer Tolosato degli Uberti e dal
popolo ricevuti con grande onore, e fugli data certa balìa dal popolo, ma non
che desse la città a altri. Il perché vedendo che la terra si tenea con molti
scalterimenti perdé la speranza d'averla; e però se ne ritornò inverso Prato:
dove credendo potere entrare con la forza de' parenti e degli amici suoi, non
poté. </p>
</div2>
<div2 type="capitolo">
<head>VI</head>
<p> Sentendo ciò che in Prato contro a lui era ordinato, di subito si partì e
ritornò a Firenze; e sbandì e scomunicò i Pratesi, e bandì loro la croce
adosso, dando perdono a chi contro a loro facea danno alcuno. E i parenti e
amici suoi furono disfatti, e cacciati di Prato. </p>
<p> Il podestà di Firenze con le cavallate e co' soldati del Comune cavalcorono
sul contado di Prato, e schieraronsi nel greto di Bisenzo all'Olmo a Mezano, e
stettonvi fino passata nona. Di Prato uscirono alcuni per trattare accordo,
scusandosi al Cardinale, e profferendo fare ciò che egli volea; tanto che
cessoron il furore: perché molti ve ne erano, che volentieri arebbono dato loro
il guasto e provatisi di vincere la terra, cioè quelli ch'erano del volere del
Cardinale. </p>
<p> Gli altri capi di Parte nera e i loro seguaci molte parole diceano piene di
scandolo. E stando schierati i cavalieri, e' fu presso che finita la guerra;
tanto scandalo nacque tra quelle genti: il quale se fusse ito innanzi, i grandi
e il popolo, a cui piacea la pace, amici del Cardinale, n'arebbono avuto il
migliore, secondo che le volontà si dimostravano. E quelli della casa de'
Cavalcanti molto se ne mostrarono favorevoli. </p>
<p> Partissi l'oste, e vennene a Campi: e quivi dimorò tutto quel dì. L'altro
giorno si partì, però che il Cardinale si lasciò menare per le parole, credendo
fare il meglio della pace. Ma i parenti suoi, che con onta ne furono cacciati,
non tornarono in Prato, e non si fidarono, e poi furono fatti rubelli. </p>
</div2>
<div2 type="capitolo">
<head>VII</head>
<p> Attese il Cardinale ad avacciare la pace, e a darvi esecuzione. E prese per
consiglio, per concordare le differenzie, di far venire de' capi degli usciti
di fuori, e elessene XIIII: i quali vennono in Firenze sotto licenzia e
sicurtà, e stettono oltre Arno in casa i Mozi, e fecionvi chiuse di legname e
posonvi guardie per non potere esser offesi. I nomi d'alcuni sono: messer...
de' Conti da Gangalandi, Lapo di messer Azolino degli Uberti, Baschiera di
messer Bindo dalla Tosa, Baldinaccio Adimari, Giovanni de' Cerchi, e Naldo di
messer Lottino Gherardini, e più altri. E la Parte nera, che erano in Firenze,
i nomi d'alcuni: messer Corso Donati, messer Rosso dalla Tosa, messer Pazino
de' Pazi, messer Geri Spini: messer Maruccio Cavalcanti, e messer Betto
Brunelleschi, e più altri. </p>
<p> Quando quelli di Parte bianca vennono in Firenze, furon molto onorati dalla
gente minuta. Molti antichi Ghibellini, uomini e femmine, baciavano l'arme
degli Uberti e Lapo di messer Azolino fu molto guardato da' Grandi loro amici,
perché molti odii mortali avean quelli di casa sua con molti cittadini guelfi.
</p>
<p> Il Baschiera dalla Tosa fu anche molto onorato: e egli onorò messer Rosso
in parole e in vista. E grande speranza ne prese il popolo; perché i Bianchi e'
Ghibellini si proposono lasciarsi menare a' Neri, e di consentire ciò che
domandavano, acciò non avesson cagion di fuggire la pace. Ma i Neri non aveano
voglia di pace: menaronli tanto con parole, che i Bianchi furono consigliati si
riducessono a casa i Cavalcanti, e quivi farsi forti d'amici, e non lasciare la
città loro; e molti savi uomini dissono, che se fatto l'avessono, erano
vincitori. Ma mandarono messaggi a' Cavalcanti, per parte del Cardinale e di
loro, a richiederli: i quali ne tennono consiglio, e accordoronsi non
riceverli. Il quale fu mal consiglio per loro, secondo i volgari; perché gran
danno venne sopra loro e le lor case, di fuoco e d'altre cose, come innanzi si
dirà. </p>
<p> I Bianchi, da poi che da' Cavalcanti non furono ricevuti, e vedendo i
dubbiosi senbianti de' loro adversari e le parole che usavano, furono
consigliati che si partissono; e così feciono a dì VIII di giugno 1304. Il
Cardinale rimase. Quelli che volentieri non lo vedeano, feciono senbiante
d'offenderlo: e una famiglia chiamata i Quaratesi, vicini de' Mozi, e al
palagio dove abitava il Cardinale, feciono vista di saettarlo. Il perché
dolendosene, fu consigliato si partisse: onde temendo, si partì a dì VIIII di
giugno, lasciando la terra in male stato; e andossene a Perugia, ove era il
Papa. </p>
</div2>
<div2 type="capitolo">
<head>VIII</head>
<p> I buoni cittadini rimasono molto crucciosi e disperati di pace. I
Cavalcanti si doleano, e molti altri; e tanto s'accesono gli animi, che la
gente s'armò e cominciaronsi a offendere. Quelli della Tosa e i Medici vennono
armati in Mercato Vecchio con le balestra, saettando verso il Corso degli
Adimari e giù per Calimala; e uno serraglio combatterono nel Corso, e
abbatteronlo, il quale era guardato da gente che avea più animo a vendetta che
a pace. </p>
<p> Messer Rossellino dalla Tosa, con sua brigata, venne a casa i Sassetti per
mettervi fuoco: i Cavalcanti soccorsono, e altre genti; e in quello trarre,
Nerone Cavalcanti scontrò messer Rossellino, al quale bassò la lancia, e
posegliele a petto, per modo lo gittò da cavallo. </p>
<p> I capi di Parte nera aveano ordinato un fuoco lavorato, pensando bene che a
zuffa conveniano venire: e intesonsi con uno ser Neri Abati priore di San Piero
Scheraggio, uomo reo e dissoluto, nimico de' suoi consorti, al quale ordinorono
che mettesse il primo fuoco. E così mise a dì X di giugno 1304, in casa i
consorti suoi in Orto San Michele. Di Mercato Vecchio si saettò fuoco in
Calimala; il quale multiplicò tanto, per non esser difeso, che, aggiunto col
primo, che arse molte case e palagi e botteghe. </p>
<p> In Orto San Michele era una gran loggia con uno oratorio di Nostra Donna,
nel quale per divozione eran molte immagini di cera: nelle quali appreso il
fuoco, aggiugnendovisi la caldeza dell'aria, arsono tutte le case erano intorno
a quel luogo, e i fondachi di Calimala e tutte le botteghe erano intorno a
Mercato Vecchio fino in Mercato Nuovo e le case de' Cavalcanti, e in
Vacchereccia e in Porta Santa Maria fino al Ponte Vecchio; ché si disse arsono
più che 1900 magioni: e niuno rimedio vi si poté fare. </p>
<p> I ladri publicamente si metteano nel fuoco a rubare e portarsene ciò che
poteano avere: e niente era lor detto. E chi vedea portarne il suo, non osava
domandarlo, perché la terra in ogni cosa era mal disposta. </p>
<p> I Cavalcanti perderono quel dì il cuore e il sangue, vedendo ardere le loro
case e palagi e botteghe, le quali per le gran pigioni, per lo stretto luogo,
gli tenean ricchi. </p>
<p> Molti cittadini, temendo il fuoco, isgombravano i loro arnesi in altro
luogo, ove credeano che del fuoco fussono sicuri; il quale si stese tanto, che
molti li perderono per volerli campare, e rimasono disfatti. </p>
<p> Acciò che di tal malificio si sappi il vero, e per che cagione fu fatto
detto fuoco e dove, i capi di Parte nera, a fine di cacciare i Cavalcanti di
quel luogo, i quali temeano perché erano ricchi e potenti, ordinarono il detto
fuoco a Ognissanti: e era composto per modo, che quando ne cadea in terra,
lasciava uno colore azurro. Il quale fuoco ne portò il detto ser Neri Abati in
una pentola, e miselo in casa i consorti: e messer Rosso della Tosa e altri il
saettorono in Calimala. </p>
<p> Sinibaldo di messer Corso Donati, con un gran viluppo di detto fuoco, a
modo d'un torchio acceso, venne per metterlo nelle case de' Cavalcanti in
Mercato nuovo; e Boccaccio Adimari con suoi seguaci, per Corso degli Adimari
fino in Orto San Michele. I Cavalcanti si feciono loro incontro, e ripinsongli
nel Corso, e tolsono loro il serraglio che avean fatto. Allora mison fuoco in
casa i Macci nella Corte delle Badesse. </p>
<p> Il podestà della terra con sua famiglia e con molti soldati venne in
Mercato Nuovo; ma aiuto né difensione alcuna non fece. Guardavano il fuoco, e
stavansi a cavallo, e davano impedimento per lo ingombrìo faceano, che
impedivano i fanti e gli andatori. </p>
<p> I Cavalcanti e molti altri guardavano il fuoco, e non ebbono tanto ardire
che andassono contro a' nimici, poi che 'l fuoco fu spento; ché vincere gli
poteano, e rimanere signori. Ma messer Maruccio Cavalcanti e messer Rinieri
Lucardesi consigliorono, che prendessono le lumiere accese, e andassono a
ardere le case de' nimici che aveano arse le loro. Non fu seguìto tal
consiglio; che se seguìto l'avessono, perché niuna difensione facea l'altra
parte, sarebbono stati vincenti. Ma tristi e dolenti se n'andorono alle case
de' parenti loro; e i nimici presono ardire, e caccioronli della terra: e chi
andò a Ostina, chi alle Stinche a loro possessioni, e molti a Siena, perché da'
Sanesi ebbono speranza di riconciliargli. E così passò il tempo, e non furono
riconciliati, e da ciascun riputati vili. </p>
</div2>
<div2 type="capitolo">
<head>IX</head>
<p> Rimasono i cittadini in Firenze smagati per lo pericoloso fuoco e
sbigottiti, perché non ardivano a lamentarsi di coloro che messo ve l'aveano,
perché tirannescamente teneano il reggimento; con tutto che anche di loro
arnesi assai ne perdessono quelli che reggeano. </p>
<p> I caporali de' reggenti, sappiendo di certo che abbominati sarebbono al
Santo Padre, diliberarono andare a Perugia, dove era la Corte. Quelli che
v'andorono: messer Corso Donati, messer Rosso dalla Tosa, Messer Pazino de'
Pazi, messer Geri Spini, e messer Betto Brunelleschi, con alcuni Lucchesi e
Sanesi; credendosi, con colorate parole e con danari e con forza d'amici,
annullare l'oltraggio fatto al Cardinale, legato e paciaro in Toscana, e la
grande infamia aveano del fuoco crudelissimamente messo nella terra. Giunsono
in Corte, dove cominciarono a seminare del seme portorono. </p>
<p> A dì XXII di luglio 1304 morì in Perugia papa Benedetto XI, di veleno,
messo in fichi freschi li furono mandati. </p>
</div2>
<div2 type="capitolo">
<head>X</head>
<p> Dimorando i detti in Perugia, per li usciti di Firenze si fe' un franco
pensiero: che fu, che celatamente invitorono tutti quelli di loro animo, che un
giorno posto dovessono esser tutti con armata mano in certo luogo: e sì
segretamente menorono il trattato, che quelli che erano rimasi in Firenze
niente ne sentirono. E messo in ordine, subito furono alla Lastra presso a
Firenze a due miglia, con MCC uomini d'arme a cavallo, con sopraveste bianche:
e furonvi Bolognesi, Romagnoli, Aretini, e altri amici, a cavallo e a piè. </p>

<p> Il grido fu grande per la città. I Neri temeano forte i loro adversari, e
cominciavano a dire parole umili. E molti se ne nascosono ne' munisteri, e
molti si vestivano come frati per paura di loro nimici: ché altro riparo non
aveano, perché non erano proveduti. </p>
<p> I Bianchi e Ghibellini stando alla Lastra, una notte molti loro amici della
città gli andorono a confortare del venire presto. Il tenpo era di luglio, il
dì di santa Maria Maddalera a dì XXI, e il caldo grande. E la gente che vi
dovea esser non v'era ancor tutta; però che i primi che vennono, si scopersono
due dì innanzi. </p>
<p> Messer Tolosato degli Uberti co' Pistolesi non era ancor giunto, perché non
era il dì diputato. I Cavalcanti, i Gherardini, i Lucardesi, gli Scolari di Val
di Pesa, non eran ancora scesi. Ma il Baschiera, che era quasi capitano, vinto
più da volontà che da ragione, come giovane, vedendosi con bella gente e molto
incalciato, credendosi guadagnare il pregio della vittoria, chinò giù co'
cavalieri alla terra, poi che scoperti si vedeano. E questo non dovean fare,
perché la notte era loro più amica che 'l dì, sì per lo calore del dì, e sì
perché gli amici sarebbono iti a loro di notte della terra, e sì perché ruppono
il termine dato agli amici loro; i quali non si scopersono, perché non era
l'ora determinata. </p>
<p> Vennono da San Gallo, e nel Cafaggio del Vescovo si schierarono, presso a
San Marco, e con le insegne bianche spiegate, e con ghirlande d'ulivo, e con le
spade ignude, gridando "pace", senza fare violenza o ruberia a alcuno. Molto fu
bello ad vederli, con segno di pace, stando schierati. Il caldo era grande, sì
che parea che l'aria ardesse. I loro scorridori a piè e a cavallo si strinsono
alla città, e vennono alla porta degli Spadai, credendo il Baschiera avervi
amici e entrarvi sanza contesa: e però non vennono ordinati, con le scure né
con l'armi da vincere la porta. I serragli del borgo furono loro cortesi: pur
li ruppono, e fedirono e uccisono molti Gangalandesi erano quivi alla guardia.
Giunsono alla porta, e per lo sportello molti entrarono nella città. Quelli
dentro, che aveano loro promesso, non obtennono loro i patti; come furono i
Pazi, i Magalotti e messer Lambertuccio Frescobaldi, i quali erano co' loro
sdegnati, chi per oltraggi e onte ricevute, pel fuoco messo nella città e altre
villanie loro fatte: anzi feciono loro contro, per mostrarsi non colpevoli; e
più si sforzavano offenderli che gli altri; con balestra a tornio vennono
saettando a Santa Reparata. </p>
<p> Ma niente valea, se non fusse stato uno fuoco che fu messo in uno palagio
allato alla porta della città. Onde coloro che già erano entrati nella terra,
dubitarono esser traditi e volsonsi indietro; e portoronsene lo sportello della
porta, e giunsono alla schiera grossa, la quale non si movea: ma il fuoco forte
crescea. </p>
<p> Così stando, il Baschiera sentì che quelli che lo dovean favoreggiare lo
nimicavano; e però volse i cavalli e tornò indietro. E la speranza e
l'allegrezza tornò loro in pianto: ché i loro adversarii vinti divennero
vincitori, e presono cuore come lioni; e scorrendo li seguivano, ma con grande
riguardo: e i pedoni, vinti dalla calura del sole, si gittavano per le vigne e
per le case nascondendosi, e molti ne trafelarono. </p>
<p> Il Baschiera si gittò nel monasterio di san Domenico, e per forza ne trasse
due sue nipoti che erano molto ricche, e menòllene seco. E però Iddio gliene
fece male. </p>
<p> A casa Carlettino de' Pazi rimasono molti gentili uomini per ricogliere i
loro, e per danneggiare i loro nemici; che scorrevano loro dietro: e più non li
seguitorono. </p>
<p> Poco lontano dalla terra scontrorono messer Tolosato degli Uberti, il quale
co' Pistolesi venìa per essere al dì nominato. Vollegli rivolgere, e non poté.
Il perché con gran dolore se ne tornò in Pistoia; e ben conobbe che la
giovaneza del Baschiera gli tolse la terra. </p>
<p> Molti degli usciti ne furono morti, che si trovorono nascosi; e molti
poveri infermi uccisono, i quali traevano degli spedali. Bolognesi e Aretini
furon presi assai, e tutti gl'inpiccarono. Ma quelli che eran maliziosi,
l'altro giorno, levarono una falsa voce, dicendo che messer Corso Donati e
messer Cante de' Gabrielli d'Agobbio avean preso Arezo per tradimento: onde i
loro nimici ne dubitorono tanto, che ne perderono il vigore e non s'ardirono a
muovere. </p>
</div2>
<div2 type="capitolo">
<head>XI</head>
<p> E così si perdé la città riguadagnata, per gran fallo: e molti dissono, che
da qualunque altra porta fussono venuti, acquistavano la città. Ché difenditori
non aveano, se non alcuni giovani, che non s'ariano messi tanto innanzi che
perire potessono: come fece Gherarduccio di messer Bondalmonte, che tanto li
seguitò, che uno si volse indietro, e aspettollo, e poseli la lancia, e miselo
in terra. </p>
<p> Il pensiero degli usciti fu savio e vigoroso: ma folle fu la venuta, perché
fu troppo sùbita e innanzi al dì ordinato. Gli Aretini ne portorono del legno
dello sportello, e i Bolognesi; che a grande onta se 'l recoron i Neri. </p>
<p> Molte volte i tempi sono paragone degli uomini, i quali non per virtù, ma
per loro volgari, sono grandi. E ciò si vide in quel giorno che i Bianchi
vennero alla terra, che molti cittadini mutarono lingua, abito e modi. Pur
quelli che più superbamente soleano parlare contro agli usciti, mutarono il
parlare, dicendo per le piaze e per gli altri luoghi che degna cosa era che
tornassono nelle loro case. E questo facea dir loro la paura più che la volontà
o che la ragione. E molti ne fuggirono tra i religiosi, non per umiltà ma per
cattiva e misera viltà, credendo che la terra si perdesse. Ma poi che i Bianchi
si furono partiti, ricominciaron a usare le prime parole inique, accese e
mendaci. </p>
</div2>
<div2 type="capitolo">
<head>XII</head>
<p> La divina giustizia, la quale molte volte punisce nascosamente, e toglie i
buoni pastori a' popoli rei che non ne son degni, e dà loro quello che meritano
alla loro malizia, tolse loro papa Benedetto. I cardinali, per volontà del re
di Francia e per industria de' Colonnesi, elessono messer Ramondo dal Gotto,
arcivescovo di Bordea di Guascognia, di giugno 1305, il quale si chiamò papa
Clemente V; il quale non si partì d'oltramonti e non venne a Roma, ma fu
consecrato a Lione del Rodano. Dissesi che alla sua consecrazione rovinò il
luogo ove era, e che la corona gli cadde di capo, e che il re di Francia non
volea si partisse di là. Più cardinali oltramontani fece a sua petizione, e
ordinamenti di decime, e altre cose: ma richiesto publicasse eretico papa
Bonifazio, mai il volle fare. </p>
</div2>
<div2 type="capitolo">
<head>XIII</head>
<p> Il cardinale Niccolao da Prato, che molto avea favoreggiata la sua
elezione, era molto in sua grazia. E essendo stato Legato in Toscana, come è
detto, avendo avuta balìa da' Pistolesi di chiamare signoria sopra loro per
IIII anni, acciò ch'egli avesse balìa, nella pace, di ciò che di Pistoia si
domandava. Ché Parte nera volea, che gli usciti Guelfi tornassono in Pistoia,
dicendo: "Noi non faremo pace, se Pistoia non si racconcia, però che pacificati
noi, i Ghibellini terrebbono Pistoia, perché messer Tolosato ne è signore, e
così saremo ingannati"; e Pistoia si dicea esser data alla Chiesa. E la
promessa del Cardinale non valse, perché di Firenze fu cacciato, come è stato
detto. </p>
<p> Perduta i Neri ogni speranza d'avere Pistoia, diliberorono averla per
forza: e con l'aiuto de' Lucchesi vi vennon e posonvi l'assedio, e
afforzoronvisi, e steccaronla, e fecionvi bertesche spesse con molte guardie.
</p>
<p> La città era nel piano, piccioletta, e ben murata e merlata, con forteze e
con porti da guerra, e con gran fossi d'acqua; sì che per forza avere non si
potea, ma attesono ad affamarla; perché soccorso avere non potea: i Pisani loro
amici gli aiutavano con danari, ma non con le persone; i Bolognesi erano poco
loro amici. </p>
</div2>
<div2 type="capitolo">
<head>XIV</head>
<p> I Neri elessono per loro capitano di guerra Ruberto duca di Calavria,
figliuolo primogenito del re Carlo di Puglia. Il quale venne in Firenze con CCC
cavalli: e insieme co' Lucchesi vi stettono buon pezo a assedio; perché i
Pistolesi uomini valenti della persona, spesso uscivano fuori alle mani co'
nimici e faceano di gran prodeze. Molti uomini uccisono, contadini di Firenze e
di Lucca; e tenean la terra con poca gente, perché per povertà molti se ne
erano usciti. E non pensando essere assediati, non si providono di vittuaglia;
e poi che l'assedio vi fu, non poterono: e però la fame gli assalia. Gli
uficiali che avean la guardia della vittuaglia, saviamente la stribuivano per
modo segreto. Le femmine e uomini di poco valore, di notte, passavano per lo
campo nascosamente, e andavano per vittuaglia alla Sanbuca, e altri luoghi ed
altre castella di verso Bologna, e agevolmente la conduceano in Pistoia. Il che
sentendo i Fiorentini, s'afforzarono da quella parte, per modo che poca ve ne
poteano mettere. Pur con moneta e furtivamente vi se ne mettea; infino che 'l
fosso non fu richiuso e fatte le bertesche: e di poi più non vi se ne poté
mettere; però che chi ve ne portava era preso, e tagliatoli il naso, e a chi i
piedi. E per questo sbigottirono per modo, che niuno vittuaglia più mettervi
non ardiva. </p>
<p> I signori e governatori della terra non la voleano abbandonare, siccome
uomini che speravano difendersi. I Pisani gli aiutavano con danari, ma non con
persone. Messer Tolosato Uberti e Agnolo di messer Guiglielmino, rettori, per
mancamento di vittuaglia ne mandorono fuori tutti i poveri, e fanciulli, e
donne vedove, e quasi tutte l'altre donne, di vile condizione. </p>
<p> Dè quanto fu, questa, crudelissima cosa a sostenere nell'animo de'
cittadini! vedersi condurre le loro donne alle porti della città, e metterle
nelle mani de' nimici, e serrarle di fuori! E chi non avea di fuori potenti
parenti, o che per gentileza fusse ricolta, era da' nimici vituperata. E gli
usciti di Pistoia, conoscendo le donne e' figliuoli de' loro nemici, ne
vituperorono assai: ma il Duca molte ne difese. </p>
<p> Il nuovo papa Clemente V a petizione del cardinale Niccolao da Prato,
comandò al duca Ruberto e a' Fiorentini si levassono dall'assedio di Pistoia.
Il duca ubbidì e partissi: i Fiorentini vi rimasono, e elessono per capitano
messer... de' Gabrielli d'Agobbio; il quale niuna piatà avea de' cittadini di
Pistoia. I quali, dentro alla terra, constrigneano le lagrime e non
dimostravano le loro doglie, perché vedeano era di bisogno di così fare per non
morire. Sfogavansi contro a' loro adversari: quando alcuno ne prendeano,
crudelmente l'uccideano. Ma la gran piatà era di quelli eran guasti nel campo:
che co' piè mozzi li ponieno appiè delle mura, acciò che i loro padri, fratelli
o figlioli li vedessono: e non li poteano ricevere né aiutare, perché la
Signoria non li lasciava, acciò che gli altri non ne sbigottissono, né non li
lasciavano di sulle mura vedere da' loro parenti e amici. E così morivano i
buoni cittadini pistolesi, che da' nimici erano smozzicati e cacciati verso la
lora tribolata e afflitta città. </p>
<p> Molta migliore condizione ebbe Soddoma e Gomorra, e l'altre terre, che
profondarono in un punto e morirono gli uomini, che non ebbono i Pistolesi
morendo in così aspre pene. Quanto gli assalì l'ira d'Iddio! Quanti e quali
peccati poteano avere a così repente giudicio? Quelli che erano all'assedio, di
fuori, sosteneano male assai per lo tenpo cattivo, e per lo male terreno, e per
le spese grandi: e i loro cittadini gravavano forte, e spogliavano i Ghibellini
e' Bianchi di moneta, per modo che molti ne consumorono. </p>
<p> E per avere moneta ordinorono uno modo molto sottile, che fu una taglia che
puosono a' cittadini, che si chiamò la Sega. E poneano a' Ghibellini e a'
Bianchi tanto per testa il dì; a alcuni lire III, a altri lire II, a chi lire
I, secondo che parea loro che potesse sopportare: e così avea la sua taglia
colui che era a' confini, come chi era nella città. E a tutti i padri, che
aveano figliuoli da portare arme, feciono certa taglia, se fra dì XX non si
rappresentassono nell'oste. Mandavavi la città a sesti, e a mute di XX dì in XX
dì. E tanto feciono i Fiorentini e' Lucchesi, che molti loro contadini
distrussono, tenendoli senza paga; però che erano poveri, e convenia loro stare
con l'arme allo assedio di Pistoia. </p>
<p> I governatori di Pistoia, che sapeano il segreto della vittuaglia, sempre
la celavano, e a' forestieri, che serviano la terra con arme, ne davano, e agli
altri utili uomini, discretamente, come bisogno n'aveano: perché si vedeano
venire alla morte per fame. </p>
<p> Quelli che sapeano la stretteza della vittuaglia, aveano duri partiti: e il
loro pensiero era tenersi fino all'estremo, e allora dirlo al popolo, e armarsi
tutti; come disperati gittarsi co' ferri in mano adosso a' nimici, e "O noi
morremo per niente; o forse mancherà loro il cuore, e nasconderannosi, e
gitterarsi in fuga o in altri vili rimedi". E così diliberarono fare, quando al
fine della vittuaglia si vedessono venire: e non lasciarono però la speranza
dello scampo loro. </p>
</div2>
<div2 type="capitolo">
<head>XV</head>
<p> Significarono i Pistolesi al Cardinale da Prato la loro miseria, e a altri
loro segreti amici di fuori, li quali per loro procuravano. E tanto feciono,
che in Corte fu eletto messer Napoleone Orsini cardinale, Legato in Toscana e
nel Patriarcato d'Aquilea: e ciò si fece per soccorrere Pistoia, come terra di
Chiesa. Il quale cardinale subito si partì, e fra pochi dì giunse in Lonbardia.
</p>
<p> Iddio glorioso, il quale i peccatori batte e gastiga, e in tutto non li
confonde, si mosse a pietà, e mandò nel cuore de' Fiorentini questo pensiero:
"Questo signore ne viene, e giunto dirà: Questa terra è della Chiesa. E vorrà
entrarvi; e noi verremo a scandolo con la Chiesa". E pensarono a venire a'
rimedii. </p>
<p> Perché le cose si temono più da lunge che da presso, e pensa l'uomo molte
cose; sì come quando una forteza o uno castello si fa, molti sono che per
diversi pensieri la temono, e poi che è fatta e compiuta, gli animi sono
rassicurati e niente la temono; così da lunge temerono i Fiorentini il
Cardinale, e da presso poco il curarono: benché ragionevolmente temere si
dovea, sì per l'alteza della Chiesa, sì per la sua dignità, e sì perché era
grande in Roma, e sì per la grande amicizia avea di Signori e di Comuni. E
tanto temerono la sua venuta, che disposono cercare accordo in questo modo.
</p>
<p> Che eglino ebbono uno savio e buono frate di Santo Spirito, il quale
mandorono a Pistoia a messer... de' Vergellesi, de' principali cittadini, assai
suo amico. E parlando con lui, il frate li fece molte promesse speziali e
generali per parte della Signoria di Firenze, profferendoli la terra rimarrebbe
libera e salda nelle sue belleze, e le persone salve e le loro castella. </p>
<p> Quando il cavaliere sentì questo, lo manifestò agli Anziani, i quali,
udendo il frate e la balìa avea, conchiusono l'accordo; non senza volontà di
Dio, che le grandi e le piccole cose dispone, e non volle in tutto disfare
quella città. O pietosa clemenzia, come gli conducesti in estremo fine! ché
solo uno dì aveano vittuaglia da vivere, e poi si convenia la morte per fame
palesare a' cittadini. Di ciò sia tu, santissima Maestà, in eterno lodata! ché
il pane che mangiavano i buoni cittadini, i porci l'arebbono sdegnato! </p>
<p> Fatto l'accordo innanzi la venuta del Cardinale, la porta s'aperse a dì X
d'aprile 1306: e tal cittadino vi fu, che per fame patita mangiò tanto ch'egli
scoppiò. </p>
<p> I Neri di Firenze presono la terra, e non observorono loro i patti: perché
tanto li strinse la paura che a loro non convenisse renderla, che subito senza
alcuno intervallo gittorono le mura in terra, che eran bellissime. </p>
<p> Il Cardinale Legato, udite le novelle di Pistoia, fortemente si turbò;
perché si credea esser tale, che rimedio v'arebbe posto. Andossene a Bologna, e
quivi fece sua risidenzia. </p>
</div2>
<div2 type="capitolo">
<head>XVI</head>
<p> Parma, Reggio e Modona s'erano rubellate dal marchese di Ferrara; il quale,
per troppa tirannia facea loro, Idio non lo vi volle più sostenere: ché quando
fu più inalzato, cadde. Perché avea tolto per moglie la figliuola del re Carlo
di Puglia; e perché condiscendesse a dargliele, la comperò, oltre al comune
uso, e fecele di dota Modona e Reggio; onde i suoi fratelli e i nobili
cittadini sdegnorono entrare in altrui fedeltà: e più vi s'aggiunse la nimistà
d'uno potente cavaliere di Parma, chiamato messer Ghiberto, il quale il
Marchese cercava cacciare per tradimento; ma il cavaliere dié gran conforto a'
cittadini di quelle due terre di rubellarsi, e con gente e con arme li liberò
di servitù. </p>
</div2>
<div2 type="capitolo">
<head>XVII</head>
<p> Stando il Legato in Bologna, i Bolognesi rivolti cacciorono fuori i loro
nimici. Credette pacificarli. I Fiorentini con danari e con conforto feciono
tanto, che gli apposono colpa d'uno trattato, e di tradimento; e vilmente e con
vergogna lo cacciorono di Bologna, e morto vi fu un suo cappellano. Andò in
Romagna per entrare in Furlì: i Fiorentini gliel negorono. Andossene ad Arezo,
e con lettere e imbasciate cercò umiliarli, e non poté. </p>
<p> Il Cardinale, essendo in Arezo, raunò gente assai e fecevisi forte, perché
intese i Neri di Firenze v'andrebbono a oste. Vennevi in suo aiuto il Marchese
dalla Marca, e molti gentili uomini di là, e molti Guelfi bianchi e Ghibellini
di Firenze, e molti cavalli da Roma e da Pisa e da molti cherici di Lombardia;
che in tutto si ragionava che fossono cavalli IImCCCC scelti. </p>
<p> Andoronvi i Neri di Firenze, ma con molto sospetto; ma non si advicinorono
ad Arezo: tennono la via in verso Siena; poi si rivoltorono per una montagna, e
entrorono su quel d'Arezo, dove disfeciono molte fortezze degli Ubertini. Al
piano non discesono, perché i passi poteano esser loro contesi; e battaglia non
si prese, perché i Neri forte ne dubitavano. I nimici loro confortavano il
Cardinale si pigliasse la battaglia, mostrando avere gran vantaggio e la
vittoria certa. Il Cardinale mai nol consentì, né che andassono a prendere i
passi, o tòrre loro vittuaglia al partire: e però i Neri, senza alcuno dubbio o
offesa, se ne tornorono a Firenze. </p>
<p> Molto fu biasimato il Cardinale, de l'averli lasciati andare sicuri; e per
molti si disse che l'avea fatto per danari, o per promessa li fusse fatta da
loro d'ubbidirlo e d'onorarlo: o vero, che messer Corso Donati gli avesse
promessi fiorini IIIIm e darli la terra; et egli venisse da quella parte con la
sua gente, per poterli levare da oste, e avere i danari e non li dare la terra.
</p>
<p> La gente che in aiuto erano venuti al Cardinale, sconsolati si partirono,
perché vedeano il partito vinto; e aveano speso assai sanza alcuno frutto,
credendosi racquistare la terra loro. E mai si raunoron più. </p>
</div2>
<div2 type="capitolo">
<head>XVIII</head>
<p> I Neri, beffando il Cardinale, cercorono per più vie vituperarlo, mostrando
volerli ubbidire. E ritornati in Firenze, vi mandorono ambasciadori messer
Betto Brunelleschi e messer Geri Spini; i quali il faceano volgere e girare a
lor modo, traendo da lui grazie, e pareano i signori della sua corte. E tanto
li feciono mandare a' Signori un frate Ubertino, e tanti modi e tante cagioni
trovavano e opponeano da un punto a un altro, che aspettorono i nuovi Signori,
che speravano fussono loro più favorevoli. </p>
<p> Alcuni diceano che il Legato tenea i Neri giusti uomini, e fermamente dicea
agli amici che pace sarebbe. Non fu mai femmina da ruffiani incantata e poi
vituperata, come costui da quelli due cavallieri: e del più giovane fu detto,
che più sottilmente seguitava l'opera, tenendo il Cardinale a parole, seguendo
trattati di pace: nel quale buon pezzo dimororono, per lo parlare che facea.
</p>
<p> Infine, per infamia data in Corte al Cardinale, fu rimosso dalla legazione;
e con poco onore, andò a Roma. </p>
<p> I savi uomini s'avidono che gl'inbasciadori stavano in Arezo per mettere
scandolo tra gli Aretini. E Uguccione da Faggiuola co' Magalotti e con molti
nobili seminorono tanta discordia in Arezo, che come nimici stavano i potenti
Ghibellini; ma pur poi s'atutorono. </p>
</div2>
<div2 type="capitolo">
<head>XIX</head>
<p> Sì come nasce il vermine nel saldo pome, così tutte le cose che sono create
a alcun fine, conviene che cagione sia in esse che al lor fine termini. Fra i
Guelfi neri di Firenze, per invidia e per avarizia, una altra volta nacque
grande scandolo. Il qual fu, che messer Corso Donati, parendoli avere fatta più
opera nel racquistare la terra, gli parea degli onori e degli utili avere
piccola parte o quasi nulla: però che messer Rosso della Tosa, messer Pazino
de' Pazzi, messer Betto Brunelleschi e messer Geri Spini, con loro seguaci, di
popolo, prendevano gli onori, servivano gli amici, e davano i risponsi, e
faceano le grazie: e lui abbassarono. E così vennono in grande sdegno negli
animi: e tanto crebbe, che venne in palese odio. </p>
<p> M. Pazino de' Pazi fece un dì pigliare messer Corso Donati, per danari
dovea avere da lui. Molte parole villane insieme si diceano, per volere la
signoria sanza lui: perché messer Corso era di sì alto animo e di tanta
operazione, che ne temeano, e parte contentevole non credevano che dare gli si
potesse. </p>
<p> Onde messer Corso raccolse gente a sé di molte guise. Gran parte ebbe de'
Grandi, però che odiavano i popolani pe' forti Ordinamenti della Giustizia
fatti contro a loro; i quali promettea anullare. Molti n'accolse, che speravano
venire sì grandi con lui che in signoria rimarrebbono; e molti con belle
parole, le quali assai bene colorava; e per la terra diceva: "Costoro
s'appropriano tutti gli onori; e noi altri, che siamo gentili uomini e potenti,
stiamo come strani: costoro ànno gli scherigli, i quali li seguitano: costoro
ànno i falsi popolani, e partonsi il tesoro, del quale noi, come maggiori,
dovremo esser signori". E così svolse molti degli adversari, e recò a suo
animo; de' quali furono i Medici e Bordoni, i quali li soleano esser nimici, e
sostenitori di messer Rosso della Tosa. </p>
<p> Quando rifatta ebbe sua congiura, cominciarono a parlare più superbamente
nelle piazze e ne' consigli: e se niuno si opponea loro, li faceano senbiante
di nimico. E tanto s'accese il fuoco, che, di concordia della congiura, i
Medici, e i Bordoni, e altri a ciò ordinati, assalirono lo Scambrilla per
ucciderlo, e fedironlo nel viso in più luoghi: onde gli adversarii tennon che
fatto fusse in loro dispetto; molto il vicitarono, e molte parole dissono; e
guarito che fu, li dierono fanti alle spese del Comune, confortandolo che gran
vendetta ne facesse. Questo Scambrilla era potente della persona, e per
l'amistà di coloro cui egli seguiva: non era uomo di grande stato, ché era
stato soldato. </p>
<p> Crescendo l'odio per le superbe parole erano tra quelli della congiura e
gli altri, si cominciò per ogni parte a invitare gente e amici. I Bordoni
aveano gran séguito da Carmignano, e da Pistoia, e dal Monte di sotto, e da
Taio di messer Ridolfo grande uomo di Prato, e dagli uomini di sua casa e di
suo animo, tanto che a' congiurati prestò grande aiuto. </p>
<p> Messer Corso avea molto inanimati i Lucchesi, mostrando le rie opere de'
suoi adversarii e i modi ch'eglino usavano, i quali, veri o non veri, lui sapea
ben colorare. Tornato in Firenze, ordinò che un giorno nominato fussono tutti
armati, e andassono al palagio de' Signori, e dicessono che al tutto voleano
che Firenze avesse altro reggimento; e con queste parole, venire all'arme. </p>

</div2>
<div2 type="capitolo">
<head>XX</head>
<p> Messer Rosso e' suoi seguaci sentirono le invitate, e le parole si diceano,
e aparecchiare l'arme: con irato animo, tanto s'accesono col parlare, che non
si poterono ritrarre dal furore. E una domenica mattina, andorono a' Signori; i
quali raunorono il Consiglio, e presono l'arme, e feciono richiedere messer
Corso e' figliuoli e i Bordoni. La richiesta e il bando si fece a un tratto; e
subito condannati. E il medesimo dì, a furore di popolo, andorono a casa messer
Corso. Il quale alla piaza di San Piero Maggiore s'aserragliò e afforzò con
molti fanti; e corsonvi i Bordoni, con gran séguito, vigorosamente, e con
pennoni di loro arme. </p>
<p> Messer Corso era forte di gotti aggravato, e non potea l'arme; ma con la
lingua confortava gli amici, lodando e inanimando coloro che valentemente si
portavano. Gente avea poca, ché non era il dì ordinato. </p>
<p> Gli assalitori erano assai, perché v'erano tutti i gonfaloni del popolo,
co' soldati e con li sgarigli a' serragli, e con balestra, pietre e fuoco. I
pochi fanti di messer Corso si difendeano vigorosamente, con lancie, balestra e
pietre, aspettando che quelli della congiura venisson in loro favore: i quali
erano i Bardi, i Rossi, i Frescobaldi, e quasi tutto il Sesto d'Oltrarno; i
Tornaquinci, i Bondalmonti, salvo messer Gherardo; ma niuno si mosse, né fece
vista. Messer Corso, vedendo che difendere non si potea, diliberò partirsi. I
serragli si ruppono: gli amici suoi si fuggivano per le case; e molti si
mostravano essere degli altri, che eran di loro. </p>
<p> Messer Rosso, e messer Pazino, e messer Geri, e Pinaccio, e molti altri,
pugnavano vigorosamente a piè e a cavallo. Piero e messer Guiglielmino Spini,
giovane cavalier novello, armato alla catalana, e Boccaccio Adimari e'
figliuoli e alcun suo consorto, seguitandoli forte, giunsono Gherardo Bordoni
alla Croce a Gorgo: assalironlo; lui cadde boccone; eglino, smontati,
l'uccisono; e il figliuolo di Boccaccio gli tagliò la mano, e portossela a casa
sua. Funne da alcuno biasimato; e disse lo facea, perché Gherardo avea operato
contro a loro a petizione di messer Tedice Adimari, loro consorto e cognato del
detto Gherardo. I fratelli scanparono; e il padre rifuggì in casa i
Tornaquinci, ché era vecchio. </p>
</div2>
<div2 type="capitolo">
<head>XXI</head>
<p> Messer Corso, infermo per le gotti, fuggia verso la badia di San Salvi,
dove già molti mali avea fatti e fatti fare. Gli sgarigli il presono, e
riconobberlo: e volendolne menare, si difendeva con belle parole, sì come savio
cavaliere. Intanto sopravenne uno giovane cognato del mariscalco. Stimolato da
altri d'ucciderlo, nol volle fare; e ritornandosi indietro, vi fu rimandato: il
quale la seconda volta li dié d'una lancia catelanesca nella gola, e uno altro
colpo nel fianco; e cadde in terra. Alcuni monaci ne 'l portorono alla badia; e
quivi morì, a dì... di settenbre 1307, e fu sepulto. </p>
<p> La gente cominciò a riposarsi, e molto si parlò della sua mala morte in
varii modi, secondo l'amicizia e inimicizia: ma parlando il vero, la sua vita
fu pericolosa, e la morte reprensibile. Fu cavaliere di grande animo e nome,
gentile di sangue e di costumi, di corpo bellissimo fino alla sua vecchieza, di
bella forma con dilicate fatteze, di pelo bianco; piacevole, savio e ornato
parlatore, e a gran cose sempre attendea; pratico e dimestico di gran signori e
di nobili uomini, e di grande amistà, e famoso per tutta Italia. Nimico fu de'
popoli e de' popolani, amato da' masnadieri, pieno di maliziosi pensieri, reo e
astuto. Morto fu da uno straniero soldato così vilmente; e ben seppono i
consorti chi l'uccise, ché di subito da' suoi fu mandato via. Coloro che
uccidere lo feciono furon messer Rosso della Tosa e messer Pazino de' Pazi, che
volgarmente per tutti si dicea: e tali li benediceano, e tali il contrario.
Molti credettono, che i due detti cavalieri l'avesson morto: e io, volendo
ricercare il vero, diligentemente cercai e trovai così esser vero. </p>
</div2>
<div2 type="capitolo">
<head>XXII</head>
<p> La santa Chiesa di Roma, la quale è madre de' Cristiani quando i rei
pastori non la fanno errare, divenuta in basseza per la reverenzia de' fedeli
minuita, richiese i Fiorentini, e fermò processo di scomunicazione, e sentenzia
dié contro a loro; e scomunicò gli uficiali, e intradisse la terra, e tolse
l'uficio santo a' secolari. I Fiorentini mandoro ambasciadori al Papa. Morì il
vescovo Lottieri dalla Tosa: chiamato ne fu per simonia uno altro, di vile
nazione, animoso in parte guelfa, e nel vulgo del popolo, ma non di santa vita.
</p>
<p> Molto ne fu biasimato il Papa, e a gran torto, perché i mali pastori son
alcuna volta conceduti da Dio pe' peccati del popolo, secondo il filosafo.
Molto si procurò in Corte con promesse e con denari: altri ebbe le voci, e
altri la moneta; ma lui ebbe il vescovado. Uno calonaco fu eletto vescovo da'
calonaci. Messer Rosso e gli altri Neri lo favoreggiavano, perché era di loro
animo, pensando volgerlo a suo modo. Andò in Corte, e spese danari assai, e il
vescovado non ebbe. </p>
</div2>
<div2 type="capitolo">
<head>XXIII</head>
<p> Vacante lo Imperio per la morte di Federigo secondo, coloro, che a parte
d'Imperio attendeano, tenuti sotto gravi pesi, e quasi venuti meno in Toscana e
in Cicilia, mutate le signorie, la fama e le ricordanze dello Imperio quasi
spente, lo Imperadore del cielo provide e mandò nella mente del Papa e de' suoi
Cardinali, di riconoscere come erano invilite le braccia di santa Chiesa, che i
suoi fedeli quasi non la ubbidivano. </p>
<p> Il re di Francia montato in superbia perché da lui era proceduta la morte
di papa Bonifazio; credendo che la sua forza da tutti fusse temuta; faccendo
per paura eleggere i cardinali a suo modo, addomandando l'ossa di papa
Bonifazio fussono arse, e lui sentenziato per eretico; tenendo il Papa quasi
per forza; opponendo e disertando i giudei, per tòrre la loro moneta;
appognendo a' Tempieri resìa, minacciandoli; abassando gli onori di santa
Chiesa; sì che per molte cose rinnovate nelle menti degli uomini la Chiesa non
era ubbidita; e non avendo braccio né difenditore; pensarono fare uno
imperadore, uomo che fusse giusto, savio e potente, figliuolo di santa Chiesa,
amatore della fede. E andavano cercando chi di tanto onore fusse degno: e
trovarono uno che in Corte era assai dimorato, uomo savio, di nobile sangue,
giusto e famoso, di gran lealtà, pro' d'arme e di nobile schiatta, uomo di
grande ingegno e di gran temperanza; cioè Arrigo conte di Luzimborgo di Val di
Reno della Magna, d'età d'anni XL, mezano di persona, bel parlatore, e ben
fazionato, un poco guercio. </p>
<p> Era stato questo conte in Corte, per procacciare un grande arcivescovado
della Magna per un suo fratello. Il quale, avuto il detto beneficio, si partì:
il quale arcivescovado avea una delle sette voci dello 'mperio. L'altre voci,
per volontà di Dio, s'accordorono; e eletto fu Imperadore: il quale, per lunga
vacazione dello Imperio, quasi si reputò niente a poter esser re. </p>
</div2>
<div2 type="capitolo">
<head>XXIV</head>
<p> Il Cardinale da Prato, il quale molto avea favoreggiata la elezione sua
credendo aiutare gli amici suoi e gastigare i nimici e gli adversari suoi,
lasciò ogni altra speranza per minore, e attese all'altezza di costui. La cui
elezione fu fatta a dì XVI di luglio 1309, e la confermazione e bollate le
lettere nel detto anno. Il quale, eletto e confermato, passò la montagna,
giurato e promesso di venire per la corona all'agosto prossimo, come leale
signore volendo observare suo saramento. Nel primo consiglio fu offeso da'
Fiorentini, perché a' preghi loro l'arcivescovo di Maganza lo consigliava che
non passasse, e che li bastava esser re della Magna, mettendoli in gran dubbio
e pericolo il passare in Italia. </p>
<p> Idio onnipotente, il quale è guardia e guida de' prencipi, volle la sua
venuta fusse per abbattere e gastigare i tiranni che erano per Lombardia e per
Toscana, infino a tanto che ogni tirannia fusse spenta. Fermossi l'animo dello
Imperadore d'observare sua promessa, come signore che molto stimava la fede; e
con pochi cavalli passò la montagna, per le terre del conte di Savoia, sanza
arme, in però che il paese era sicuro; sì che al tenpo giurato, giunse in Asti.
E là raccolse gente, e prese l'arme, e ammunì i suoi cavalieri; e venne giù,
discendendo di terra in terra, mettendo pace come fusse uno agnolo di Dio,
ricevendo la fedeltà fino presso a Milano; e fu molto impedito dal re Ruberto
era in Lombardia. </p>
</div2>
<div2 type="capitolo">
<head>XXV</head>
<p> Giunto lo Imperadore su uno crocicchio di due vie, che l'una menava a
Milano, l'altra a Pavia, uno nobile cavaliere, chiamato messer Maffeo Visconti
da Milano, alzò la mano e disse: "Signore, questa mano ti può dare e tòr
Milano: vieni a Milano, dove sono gli amici miei, però che niuno ce la può
tòrre: se vai verso Pavia, tu perdi Milano". Era messer Maffeo stato più anni
rubello di Milano, e era capitano quasi di tutta Lombardia; uomo savio e astuto
più che leale. Di Melano era allora capitano e signore messer Guidotto dalla
Torre leale signore, ma non così savio. Quelli dalla Torre erano gentili uomini
e d'antica stirpe; e per loro arme portavan una torre nella metà dello scudo
dal lato ritto, e dall'altro lato due gigli incrocicchiati; e eran nimici de'
Visconti. </p>
<p> Il signore mandò un suo maliscalco a Milano, che era nato di quelli dalla
Torre, e molte parole amichevoli usò con messer Guidotto, mostrandoli la buona
volontà del signore: ma messer Guidotto pur dubitava della sua venuta, e temea
di perdere la signoria, e non li parea per sua difesa pigliare la guerra. Fece
tutti i suoi soldati vestire di partita di campo bianco e una lista vermiglia;
fece disfare molti ponti di lunge dalla terra. Lo Imperadore, con piano animo,
tenne il consiglio di messer Maffeo Visconti, e dirizossi verso Milano, e
lasciò Pavia da man ritta. </p>
<p> Il conte Filippone, signore di Pavia, con gran benivolenzia mostrava
aspettarlo e onorarlo in Pavia. Lo Imperadore, tegnendo la via verso Milano,
passò il Tesino a guado, e per lo distretto cavalcò sanza contasto. </p>
<p> I Milanesi gli vennero incontro. Messer Guidotto, veggendo tutto il popolo
andarli incontro, si mosse anche lui: e quando fu apresso a lui, gittò in terra
la bacchetta, e smontò ad terra, e baciogli il piè; e come uomo incantato
seguitò il contrario del suo volere. </p>
</div2>
<div2 type="capitolo">
<head>XXVI</head>
<p> Con gran festa fu ricevuto dal popolo in Milano; e pacificò messer Guidotto
e messer Maffeo, insieme co' loro seguaci, e molte altre belle cose fece e più
parlamenti: e più lettere mandò nella Magna, avendo novelle che 'l suo
figliuolo era coronato re di Buemia, e avea preso donna di nuovo; di che ebbe
molta allegreza. </p>
<p> Avea lo Imperadore per antica usanza di prendere la prima corona a Moncia:
per amore de' Milanesi, e per non tornare indietro, prese la corona del ferro,
lui e la donna sua, in Milano nella chiesa di santo Anbruogio, la mattina della
pasqua di Natale a dì XXV di dicembre 1310. La quale corona era di ferro
sottile, a guisa di foglie d'alloro, forbita e lucida come spada, e con molte
perle grosse e altre pietre. </p>
<p> Grande e orrevole corte tenne in Milano; e molti doni fece la imperadrice
la mattina di calen di gennaio 1310 ai suoi cavalieri. Parte guelfa o
ghibellina non volea udire ricordare. La falsa fama l'accusava a torto: i
Ghibellini diceano: "E' non vuole vedere se non Guelfi"; e i Guelfi diceano:
"E' non accoglie se non Ghibellini": e così temeano l'un l'altro. I Guelfi non
andavano più a lui: e i Ghibellini spesso lo visitavano, perché n'aveano
maggior bisogno; per l'incarichi dello Imperio portati, parea loro dovere aver
miglior luogo. Ma la volontà dello Imperadore era giustissima, perché ciascuno
amava, ciascuno onorava, come suoi uomini. </p>
<p> Quivi vennono i Cremonesi a fare la fedeltà in parlamento con animo chiaro:
quivi i Genovesi, e presentaronlo; e per loro amore a gran festa mangiò in
scodella d'oro. Il conte Filippone stava in corte; messer Manfredi di
Beccheria, messer Antonio da Foscieraco signore di Lodi e altri signori e
baroni di Lonbardia, gli stavano dinanzi. La sua vita non era in sonare, né in
uccellare, né in sollazzi, ma in continui consigli, assettando i vicari per le
terre, e a pacificare i discordanti. </p>
</div2>
<div2 type="capitolo">
<head>XXVII</head>
<p> I Milanesi aveano stanziati danari per dorare allo Imperadore; e a
raunarli, nel consiglio ebbe rampogne tra quelli dentro e gli usciti ritornati.
Messer Guido avea due figliuoli, i quali si cominciavano a pentere di quanto il
padre avea fatto, e udivano le parole de' lamentatori di lor parte. Lo
imperadore fece uno pensiero: di trarre alcuni dell'una parte e dell'altra de'
più potenti, e menarsegli seco; e tali confinare. </p>
<p> I figliuoli di messer Mosca, che l'uno era arcivescovo, cugini di messer
Guidotto, divenuti nimici per gara, il perché lui li tenea in prigione, lo
Imperadore gliene fece trarre, e rappacificogli insieme. Ma i figliuoli di
messer Guidotto non ressono, e un dì appensatamente richiesono loro amici, e
ricominciato l'odio, in uno consiglio si svillaneggiorono di parole; le quali
ingrossorono per modo, che presono l'arme e abbarroronsi nel Guasto di quelli
dalla Torre. Il romore fu grande: il mariscalco dello Imperadore vi trasse, [e]
messer Galeazzo figliuolo di messer Maffeo Visconti; e [messer Maffeo] trasse a
piè con lo Imperadore. Il maliscalco andò al serraglio con LX cavalli, e
ruppelo e la gente mise in fuga. </p>
<p> Messer Guidotto era malato di gotte; fu trasportato in altra parte: dissesi
che scampato era nelle forze del Dalfino. I figliuoli rifuggirono a un loro
castello presso a Como, e di lunge a Milano XX miglia. Tutti i loro arnesi
furono rubati. E così si cambiò la festa; ma non l'amore dello Imperadore: però
che volle loro perdonare; ma non se ne fidorono. E allor cominciò a sormontare
messer Maffeo Visconti, e quelli dalla Torre e i loro amici abbassare. Il
sospetto crebbe più che l'odio. Lo Imperadore raccomandò la terra a messer
Maffeo, e per vicario vi lasciò messer Niccolò Salinbeni da Siena, savio e
virile cavaliere, e addorno di belli costumi, magnanimo e largo donatore. </p>
</div2>
<div2 type="capitolo">
<head>XXVIII</head>
<p> Il Nimico, che mai non dorme ma sempre semina e ricoglie, mise discordia in
cuore a' nobili di Cremona di disubidire: e due fratelli, figliuoli del
marchese Cavalcabò, n'erano signori, e messer Sovramonte degli Amati, un savio
cavaliere quasi loro adversario, per gara d'onori, vi s'accordorono; e a ciò
lettere de' Fiorentini e falsi instigamenti: gridorono contro allo Imperadore,
e caccioron il suo vicario. </p>
<p> Lo Imperadore, ciò sentendo, non cruccioso, come uomo di grande animo, gli
citò; non l'ubbidirono, e rupponli fede e saramento. I Fiorentini vi mandorono
subito uno anbasciadore per non lasciare spegnere il fuoco; il quale proferse
loro aiuto di gente e di danari: il che i Cremonesi accettorono, e afforzorono
la terra. </p>
<p> Lo Imperadore cavalcò verso Cremona. Gli ambasciadori di là li furono a'
piedi, dicendo come non potean portare l'incarichi eran loro posti, e che eran
poveri, e che sanza vicario il voleano ubbidire. Lo Imperadore non rispondendo,
furono amaestrati per lettere segrete che se volessono perdono, vi mandassono
assai de' buoni cittadini a domandare merzè, però che lo Imperadore volea
onore. Mandoronne assai, e scalzi, con niente in capo, in sola gonnella, con la
coreggia in collo; e dinanzi a lui furono a domandare merzè. A' quali non
parlò: ma eglino senpre chieggendo perdono, lui sempre cavalcava verso la
città; e giunto, trovò aperta la porta, nella quale entrò: e ivi si fermò, e
mise mano alla spada e fuori la trasse, e sotto quella li ricevette. I grandi e
potenti, colpevoli, e il nobile cavalier fiorentino messer Rinieri
Buondalmonti, lì podestà, si partirono avanti che lo Imperadore venisse: il
quale podestà vi fu mandato per mantenerli contro allo Imperadore. Il quale
fece prendere tutti i potenti vi rimasono, e messer Sovramonte, che per troppo
senno o per troppa sicurtà non fuggì, e prender fece tutti coloro che gli
andarono a chiedere merzè; e ritenneli in prigione. La terra riformò, la
condannagione levò loro, e' prigioni mandò a Riminingo. </p>
</div2>
<div2 type="capitolo">
<head>XXIX</head>
<p> Dimorando lo Imperadore in Cremona, i Bresciani, i quali avean fatti i suoi
comandamenti e ricevuto il suo vicario, messer Tibaldo Brociati e messer Maffeo
di Maggio capi ciascuno d'una parte, messer Maffeo, che prima tenea la terra,
per ubidire dipose la signoria nella volontà dello Imperadore. </p>
<p> Messer Tibaldo, che dallo Imperadore fu beneficiato, perché prima andava
cattivando per Lonbardia, povero, co' suoi seguaci, e da lui fu rimesso nella
città, il tradì. Perché, mandando da Cremona pe' cavalieri che venissono a
ubidirlo, vi mandò della parte di messer Maffeo tutti quelli aveano ubbidito.
Il quale, quando se ne avide, mandò per alcuni nominatamente; i quali non
vennono: feceli citare sotto termine e pena; e anche non vennono. Lo
Imperadore, intendendo la loro malizia, con pochi appresso uscì della camera, e
fecesi cignere la spada, e dirizossi col viso verso Brescia, e la mano pose
alla spada, e meza la trasse della guaina, e maladì la città di Brescia. E
riformò la città di Cremona di vicario. </p>
<p> A dì XII di maggio 1311 lo Imperadore con sua gente cavalcò a Brescia, e
con gran parte de' Lonbardi, e conti e signori. E posevi l'assedio, perché così
fu consigliato; ch'ella non si potea tenere, perché non erano proveduti di
vittuaglia, e erano nella fine della ricolta: "e veggendo il campo posto, la
gente si arrenderà tosto; e se tu la lasci, tutta la Lonbardia è perduta, e
tutti i tuoi contrarii quivi faranno nidio; e questa fia vettoria da fare tutti
gli altri temere". Fermò l'assedio: mandò per maestri; ordinò edificii e cave e
coverte; e molti palesi segni fece da combattere. La città era fortissima e
popolata di pro' gente, e dal lato del monte avea una forteza, e tagliato il
poggio: la via non potea esser loro tolta d'andare a quella forteza; la città
era forte a conbatterla. Quivi si stette, un giorno, pensando assalirla di
verso la Magna; però che avutala, la città era vinta. </p>
<p> Messer Tibaldo, volendo soccorrere, andò là; e, per giustizia di Dio, il
cavallo incespicò e cadde: e fu preso, e menato allo Imperadore, della cui
presura molto si rallegrò. E fattolo esaminare, in su uno cuoio di bue il fe'
strascinare intorno alla città, e poi li fe' tagliare la testa, e il busto
squartare. E gli altri presi fece impiccare. </p>
<p> Così incrudelirono quelli dentro inverso quelli di fuori: ché quando ne
pigliavano uno, lo ponieno su' merli, acciò fusse veduto; e ivi lo
scorticavano, e grande iniquità mostravano: e se presi erano di quelli dentro,
erano da quelli di fuori impiccati. E così, con edificii e balestra, dentro e
di fuori, guerreggiavano forte l'uno l'altro. La città non si potea tanto
strignere con assedio, che spie non v'entrassono mandate da' Fiorentini, i
quali con lettere gli confortavano, e mandavano danari. </p>
<p> Un giorno messer Gallerano, fratello dello Imperadore, grande di persona,
bello del corpo, cavalcava intorno alla terra per vederla, sanza elmo in testa,
in uno giubbetto vermiglio. Il quale fu fedito d'un quadrello sul collo, per
modo che pochi dì ne visse: acconcioronlo alla guisa de' signori, e a Verona fu
portato, e quivi fu onorato di sepultura. Molti conti, cavalieri e baroni vi
morirono, tedeschi e lonbardi: assai v'infermarono, perché l'assedio durò fino
a dì XVIII di settembre. </p>
<p> A dì XVIIII di settenbre 1311; perché il luogo dove era il campo era
disagiato, e 'l caldo grande, la vittuaglia venìa di lunge, e' cavalieri erano
gentili; e dentro alla terra ne morivano assai di fame e di disagio, per le
guardie si convenia loro fare, e pe' sospetti grandi; per mezanità di tre
cardinali, stati mandati dal Papa allo Imperadore, i quali furono messere
d'Ostia, messere d'Albano e messere dal Fiesco, si praticò accordo tra lo
Imperadore e i Bresciani, di darli la terra, salvo l'avere e le persone: e
arrenderonsi a' detti cardinali. </p>
<p> Lo imperadore entrò nella terra, e attenne loro i patti. Fece disfare le
mura, e alquanti Bresciani confinò, e dall'assedio si partì con molti meno di
suoi cavalieri, che vi morirono, e molti se ne tornoron indietro malati. </p>
</div2>
<div2 type="capitolo">
<head>XXX</head>
<p> Partissi lo Imperadore da Brescia, e andonne a Pavia, per una discordia
nata tra quelli di Beccheria e messer Riccardino, figliuolo del conte
Filippone, per cagione che morì il vescovo di Pavia, e ciascun volea la nuova
elezione; e tanta fu, che quelli di Beccheria uccisono IIII de' loro adversari.
Il vicario con messer Riccardino pugnorono con quelli di Beccheria, per modo
che li cacciaron fuori della terra, e tolsono loro le loro castella di fuori.
</p>
<p> Lo imperadore, parendoli avere perduto assai tenpo, cavalcò inverso Genova,
la quale tenea messer Branca d'Oria; dove giunse a dì XXI d'ottobre 1311. Dal
quale onoratamente fu ricevuto; e giurò ubidienzia. </p>
<p> Messer Obizino Spinola, capo dell'altra parte, che era rubello, li si fece
innanzi, e con gran reverenzia l'onorò. Arbitrossi per li savi uomini, che la
divisione delle due parti lo facesse tanto onorare, perché lo feciono a gara.
Ma i Genovesi di loro natura sono molto altieri e superbi e discordanti tra
loro; ché il re Carlo vecchio mai li poté raccomunare. Né non si credette mai
che, non che lo ricevessono per signore, per loro superbia, ma che li dessono
pure il passo: "perché i cittadini sono sdegnosi, la riviera è aspra, i
Tedeschi sono dimestichi con le donne, i Genovesi ne sono ghignosi: zuffa vi
sarà". </p>
<p> Iddio, che regge e governa i principi e' popoli, gli ammaestrò: e inchinate
le loro volontà, saviamente, come nobili uomini, l'onororono e ritennono in
quella città più mesi. Nel qual tempo la morte, la quale a niuno non perdona né
per lunga termine, per volontà di Dio partì dal mondo la nobile Imperadrice,
con nobilissima fama di gran santità di vita onesta, ministra de' poveri di
Cristo. La quale fu seppellita con grande onore, a dì XII di novenbre, nella
chiesa maggiore di Genova. </p>
</div2>
<div2 type="capitolo">
<head>XXXI</head>
<p> I Fiorentini in tutto li si scopersono nimici in procurare la ribellione
delle terre di Lonbardia. Corruppono per moneta e per promesse con lettere
messer Ghiberto, signore di Parma, e dieronli fiorini XVm, perché tradisse lo
Imperadore e rubellasseli la terra. Dè quanto male si mise a fare questo
cavaliere, il quale da lui avea ricevute di gran grazie in così poco tempo! Ché
donato gli avea il bel castello di san Donnino, e uno altro nobile castello, il
quale tolse a' Cremonesi e dié a lui, il quale era sulla riva di Po; e la bella
città di Reggio gli avea data in guardia, credendo che fusse fedele e leale
cavaliere. Il quale, armato sulla piazza di Parma, gridò "Muoia lo
Imperadore!", e il suo vicario cacciò fuori della terra, e i nimici accolse.
Coprivasi con false parole, dicendo che non per danari il facea, ma perché il
marchese Palavisino avea rimesso in Cremona, il quale tenea per suo nimico.
</p>
<p> Premeano i Fiorentini i loro poveri cittadini, togliendo loro la moneta, la
quale spendevano in così fatte derrate. E tanto procurorono, che messer
Ghiberto rimise gli adversari dello Imperadore in Cremona; però che gli ritenea
e afforzò sulla riva di Po: e un giorno cavalcò contro messer Galasso, che era
alla guardia di Cremona in servigio de' Bresciani forse con C cavalli; e
entrarono nella terra, e tanti con loro se ne appoggiorono, che pochi fedeli
dello Imperadore vi rimasono: a' quali convenne votar la terra. </p>
<p> Messer Guidotto dalla Torre co' cavalieri accolti di Toscana vi cavalcò. La
terra afforzarono di fossi e di palizzi. Il conte Filippone contra lo
Imperadore stava con animo iroso, e cercava parentado con messer Ghiberto e
congiura e lega. Gli usciti di Brescia si raunorono con loro. Però che a quello
che perdonò l'umiltà dello Imperadore, non perdonò Iddio: ché la parte di
messer Tebaldo Bruciato, ricevuto il perdono dallo Imperadore, una altra volta
gli volle ritôrre la terra; onde l'altra parte, avuto più tosto il soccorso,
con l'arme in mano, di Brescia e del contado gli cacciò. Dè quanta malizia
multiplicò intra' Lonbardi in picciol tempo, in uccidersi tra loro, e rompere
il saramento dato. </p>
</div2>
<div2 type="capitolo">
<head>XXXII</head>
<p> I Fiorentini che erano in Firenze, pieni di temenza e di paura, non
attendeano a altro che a corrompere i signori de' luoghi con promesse e con
danari; i quali traevano da' miseri cittadini, che per mantenere libertà se li
lasciavano tôrre a poco a poco. Molti ne spesono in rie opere. La lor vita non
era in altro che in simili cose. </p>
<p> I Signori feciono messi segreti. Fra' quali fu uno frate Bartolomeo,
figliuolo d'uno canbiatore, uomo astuto, uso in Inghilterra, e in sua giovaneza
costumato, e di sottile ingegno. Mandaronlo in Corte a tentare il papa e'
cardinali. E con lettere portò messer Baldo Fini da Fighine, tentarono il re di
Francia. Al quale disse il cardinale d'Ostia: "Quanto grande ardimento è quello
de' Fiorentini, che con loro X lendini ardiscono tentare ogni signore!" </p>
<p> Al Papa mandorono due anbasciadori, che furono messer Pino de' Rossi e
messer Gherardo Bostichi, due valenti cavalieri: molti danari furono loro
sottratti, e molti ne perderono, e dal Papa non ebbono cosa volessono. </p>
<p> Il cardinale Pelagrù, nato di Guascogna, nipote del Papa, fu mandato Legato
a Bologna; perché, essendo morto il marchese di Ferrara, un suo figliuolo
bastardo tenea la terra: la quale non potendo tenere, si patteggiò co'
Viniziani, e vendella loro. I Viniziani vi vennono, e per forza la presono e
tennono. Messer Francesco da Esti, fratello del Marchese, insieme co' Bolognesi
e con messer Orso degli Orsini di Roma, s'accostorono con la Chiesa. Il
Cardinale andò a Ferrara, e da' Viniziani non fu ubidito: il perché fermò loro
processo addosso, e condannògli: bandì loro la croce addosso, e di più luoghi
v'andò assai genti contro per lo perdono e per avere soldo. I Viniziani teneano
una fortezza in Ferrara, la quale il Marchese v'avea fatta molto forte, a guisa
d'uno cassero. I Viniziani vi vennono per acqua, e furonvi sconfitti, e presi e
mortine assai: e fu sventurata fortuna per loro, ché molto vilmente perderono,
perché i nobili che v'erano l'abbandonarono. </p>
<p> Il cardinale Pelagrù venne a Firenze, e con grandissimo onore fu ricevuto.
Il carroccio e gli armeggiatori gli andorono incontro fino allo spedale di San
Gallo; i religiosi con la processione: i gran popolani di quella parte a piè e
a cavallo l'andoron a onorare. </p>
<p> Giunse in Firenze: e i Fiorentini molto con lui si consigliorono; e bene lo
informorono come procuravano col Papa, che tardasse la venuta dello Imperadore;
e pregarono nel confortasse, e così promise fare. Donaronli danari, i quali
volentieri accettò, e di quelli riscosse la sua legazione; e d'accordo con
loro, di Firenze partì. </p>
<p> Andossene il Cardinale allo Imperadore; il quale sapea i ragionamenti avea
avuti co' Fiorentini, e però non li mostrò gran benivolenzia. Ritornossi al
Papa: il quale, confortandolo di quanto da' Fiorentini era pregato, gli tenea
in speranza, tanto che da loro ritrasse molti danari. E questo faceano, perché
lo Imperadore si consumasse. </p>
</div2>
<div2 type="capitolo">
<head>XXXIII</head>
<p> Di tre cardinali avea mandati il Papa allo Imperadore, quando era ad
assedio a Brescia, ne morì uno, ciò è quello d'Albano; il quale venne infermo a
Lucca, e morì quivi. </p>
<p> Il vescovo di Leggie anche vi morì, grande amico dello Imperadore: al quale
avea donato Rezuolo, il quale è tra Reggio e Mantova; il quale i Mantovani
dipoi tolsono a colui a cui era rimaso. </p>
<p> I due anbasciadori fiorentini, erano in Corte, vi morirono: e prima messer
Pino de' Rossi; e per premio di sua fatica furono fatti due suoi consorti e
parenti cavalieri dal popolo, e donato loro molti danari, di quelli togliean a'
Ghibellini e a' Bianchi. E con tutto che i Bianchi tenessono alcuna vestigia di
Parte guelfa, erano da loro trattati come cordiali nimici. Di poi morì messer
Gherardo; e non furono i suoi onorati né di cavalleria né di danari, perché non
era stato così fedele come l'altro. </p>
</div2>
<div2 type="capitolo">
<head>XXXIV</head>
<p> I Fiorentini, acciecati dal loro rigoglio, si misono contro allo
Imperadore, non come savi guerrieri, ma come rigogliosi, avendo lega co'
Bolognesi, Sanesi, Lucchesi, e Volterrani, e Pratesi, e Colligiani, e con
l'altre castella di lor parte. I Pistolesi, poveri, lassi, e di guerra
affannati e distrutti, non teneano del tutto con loro: non perché non fussono
d'uno animo, ma perché vi metteano podestà con sì grandi salari, che non
poteano sostenere alle paghe. Il perché non arebbono potuto pagare la loro
parte della taglia, però che pagavano al maliscalco e a' suoi fiorini XLVIIIm
l'anno; e teneansi per loro, acciò che i Fiorentini non v'entrassono. </p>
<p> I Lucchesi sempre aveano anbasciadori in corte dello Imperadore; e alcuna
volta diceano d'ubbidirli, se concedesse loro lettere, che le terre tenieno
dello Imperio potessono tenere, e non vi rimettesse gli usciti. Lo Imperadore
niuno patto fe' con loro, né con altri; ma mandò messer Luigi di Savoia e altri
ambasciadori in Toscana. I quali da' Lucchesi furono onoratamente ricevuti e
presentati di zendadi e altro. I Pratesi li presentarono magnificamente, e
tutte l'altre terre; scusandosi erano in lega co' Fiorentini. </p>
<p> Siena puttaneggiava: ché in tutta questa guerra non tenne il passo a'
nimici, né dalla volontà de' Fiorentini in tutto si partì. I Bolognesi si
tennono forte co' Fiorentini contra lo Imperadore, perché temeano forte di lui:
molto s'afforzorono, e steccarono la terra. Dissesi che contro a lui non aveano
difesa alcuna, perché dalla Chiesa avea il passo: ma perché li parve aspro
cammino a entrare in Toscana, no 'l fece. Dissesi che i marchesi Malispini il
voleano mettere per Lunigiana, e feciono accorciare le vie e allargare nelli
stretti passi: e se quindi fusse venuto, entrato sarebbe tra i falsi fedeli; ma
Iddio l'ammaestrò. </p>
</div2>
<div2 type="capitolo">
<head>XXXV</head>
<p> Andossene a Genova per venire a Pisa, tutta d'animo e di parte d'Imperio;
che più speranza ebbe della sua venuta che niuna altra città, e che fiorini LXm
gli mandò in Lonbardia, e fiorini LXm gli promise quando fusse in Toscana,
credendo riavere le sue castella e signoreggiare i suoi adversarii: quella che
la ricca spada in segno d'amore gli presentò; quella che delle sue prosperità
festa e allegreza faceva; quella che più minaccie per lui ricevea; quella che
diritta porta per lui è sempre stata, e per li nuovi signori, che venuti sono
in Toscana per mare e per terra, che a loro parte attendano; quella che da'
Fiorentini è molto raguardata, quando s'allegrano delle prosperità d'Imperio.
</p>
<p> Giunse lo Imperadore a Pisa a dì VI di marzo 1311 con XXX galee; dove fu
con gran festa e allegreza ricevuto e onorato come loro signore. I Fiorentini
non vi mandorono anbasciadori, per non esser in concordia i cittadini. Una
volta gli elessono per mandarli, e poi non li mandorono, fidandosi più nella
simonia e in corrompere la corte di Roma che patteggiarsi con lui. </p>
<p> Messer Luigi di Savoia, mandato anbasciadore in Toscana dallo Imperadore,
venne a Firenze; e fu poco onorato da' nobili cittadini, e feciono il contrario
di quello doveano. Domandò, ché anbasciadore si mandasse a onorarlo e ubbidirli
come a loro signore: fu loro risposto per parte della Signoria da messer Betto
Brunelleschi, "che mai per niuno signore i Fiorentini inchinarono le corna". E
imbasciadore non vi si mandò, ché arebbono avuto da lui ogni buon patto; perché
il maggior impedimento ch'avesse, eran i Guelfi di Toscana. </p>
<p> Partito lo anbasciadore, se ne tornò a Pisa. E i Fiorentini feciono fare un
battifolle a Arezo, e ricominciarvi la guerra: e in tutto si scopersono nimici
dello Imperadore, chiamandolo tiranno e crudele, e che s'accostava co'
Ghibellini, e i Guelfi non volea vedere. E ne' bandi loro diceano: "A onore di
Santa Chiesa, e a morte del re della Magna". L'aquile levarono dalle porti, e
dove erano intagliate e dipinte; ponendo pena a chi le dipignesse, o le dipinte
non ne spegnesse. </p>
</div2>
<div2 type="capitolo">
<head>XXXVI</head>
<p> Lo Imperadore, schernito da' Fiorentini, si partì di Pisa, e andonne a
Roma: dove giunse a dì VII di maggio 1312, e onoratamente fu ricevuto come
signore, e messo nel luogo del senatore. E intendendo le ingiurie gli eran
fatte da' Guelfi di Toscana, e trovando i Ghibellini che con lui s'accostavan
di buona volontà, mutò proposito e accostossi con loro: e verso loro rivolse
l'amore e la benivolenzia che prima avea co' Guelfi; e proposesi d'aiutarli, e
d'aiutarli e rimetterli in casa sua, e i Guelfi e Neri tenere per nimici, e
quelli perseguitare. </p>
<p> I Fiorentini sempre teneano anbasciadori a piè del re Ruberto, pregandolo
che con la sua gente offendesse lo Imperadore, promettendoli e dandoli danari
assai. </p>
<p> Il re Ruberto, come savio signore e amico de' Fiorentini, promise loro
d'aiutarli, e così fe': e allo Imperadore mostrava di confortare e amunire i
Fiorentini gli fussono ubbidienti, come a loro signore. E come sentì che lo
Imperadore era a Roma, di subito vi mandò messer Giovanni suo fratello con CCC
cavalli, mostrando mandarlo per sua difesa e onore della sua corona; ma lo
mandò, perché s'intendesse con gli Orsini, nimici dello Imperadore, per
corrompere il senato, e impedire la sua coronazione: che ben la 'ntese. </p>
<p> Mostrando il Re grande amore allo Imperadore, li mandò suoi anbasciadori a
rallegrarsi della sua venuta, facendoli grandissime proferte, richieggendolo di
parentado, e che li mandava il fratello per onorare la sua coronazione, e per
suo aiuto, bisognando. </p>
<p> Rispose loro il savissimo Imperadore di sua bocca: "Tarde sono le profferte
del Re, e troppo tostàna è la venuta di messer Giovanni". Savia fu la imperiale
risposta, ché bene intese la cagione di sua venuta. </p>
<p> A dì primo d'agosto 1311 fu incoronato in Roma Arrigo, conte di Luzinborgo,
Imperadore e Re de' Romani, nella chiesa di san Giovanni Laterano, da messer
Niccolao cardinale da Prato, e da messer Luca dal Fiesco cardinale da Genova, e
da messer Arnaldo Pelagrù cardinale di Guascogna, di licenzia e mandato di papa
Clemente V e de' suoi cardinali. </p>
</div2>
<div2 type="capitolo">
<head>XXXVII</head>
<p> La giustizia di Dio quanto fa laudare la sua maestà, quando per nuovi
miracoli dimostra a' minuti popoli, che Iddio le loro ingiurie non dimentica!
molta pace dà a coloro nell'animo, che le ingiurie da' potenti ricevono, quando
veggiono che Iddio se ne ricorda. E come si conoscono aperte le vendette di
Dio, quando egli à molto indugiato e sofferto! ma quando lo indugia, è per
maggior punizione; e molti credono che di mente uscito gli sia. </p>
<p> Quattro erano i capi di questa discordia, de' Neri; ciò è messer Rosso
dalla Tosa, messer Pazino de' Pazi, messer Betto Brunelleschi, e messer Geri
Spini. Dipoi vi se ne aggiunse due: cioè messer Teghiaio Frescobaldi, e messer
Gherardo Ventraia, uomo di poca fede. </p>
<p> Questi sei cavalieri strinsono Folcieri, podestà di Firenze, a tagliare la
testa a Masino Cavalcanti e a uno de' Gherardini. Costoro faceano fare i priori
a loro modo, e gli altri ufici dentro e di fuori. Costoro liberavano e
condannavano chi e' voleano, e davano le risposte e faceano i servigi e
dispiaceri come voleano. </p>
</div2>
<div2 type="capitolo">
<head>XXXVIII</head>
<p> Messer Rosso dalla Tosa fu cavaliere di grande animo, principio della
discordia de' Fiorentini, nimico del popolo, amico de' tiranni. Questi fu
quello, che la intera Parte guelfa di Firenze divise e i Bianchi e' Neri;
questi fu, che le discordie cittadinesche accese; questi fu quello, che con
sollicitudine con giure e promesse gli altri tenea sotto di sé. Costui a Parte
nera fu molto leale, e i Bianchi perseguitò; con costui si confidavano le terre
dattorno di Parte nera, e con lui aveano composizioni. </p>
<p> Costui, aspettato da Dio lungo tempo, però che avea più che anni LXXV, uno
dì andando, uno cane li si attraversò tra' piè e fecelo cadere, per modo si
ruppe il ginocchio: il quale infistellì; e martoriandolo i medici, di spasimo
si morì: e con grande onore fu sepulto, come a gran cittadino si richiedeva.
</p>
<p> Lasciò due figliuoli, Simone e Gottifredi; che dalla Parte furono fatti
cavalieri, e con loro un giovane loro parente, chiamato Pinuccio, e molti
danari furono donati loro. E chiamavansi i cavalieri del filatoio; però che i
danari, che si dierono loro, si toglievan alle povere femminelle che filavano a
filatoio. </p>
<p> Questi due cavalieri suoi figliuoli, volendo tener gran vita per esser
onorati, perché parea loro che l'opere del padre il meritassono, cominciorono a
calare, e messer Pino a sormontare; il quale in poco tempo si fece grande. </p>

</div2>
<div2 type="capitolo">
<head>XXXIX</head>
<p> Messer Betto Brunelleschi e la sua casa erano di progenie ghibellina. Fu
ricco di molte possessione e d'avere; fu in grande infamia del popolo, però che
ne' tempi delle carestie serrava il suo grano, dicendo: "O aronne tal pregio, o
non si venderà mai". Molto trattava male i Bianchi e i Ghibellini sanza niuna
piatà, per due cagioni: la prima, per esser meglio creduto da quelli che
reggevano; l'altra, perché non aspettava mai di tal fallo misericordia. Molto
era aoperato in anbascerie, perché era buono oratore: familiare fu assai con
papa Bonifazio; con messer Napoleone Orsino cardinale, quando fu Legato in
Toscana, fu molto dimestico, e tennelo a parole, togliendoli ogni speranza di
mettere pace tra i Bianchi e' Neri di Firenze. </p>
<p> Questo cavaliere fu in gran parte cagione della morte di messer Corso
Donati; e a tanto male s'era dato, che non curava né Dio né 'l mondo, trattando
accordo co' Donati, scusando sé e accusando altri. Un giorno, giucando a
scacchi, due giovani de' Donati con altri loro compagni vennono a lui da casa
sua, e fedironlo di molte ferite per lo capo, per modo lo lasciarono per morto:
ma un suo figliuolo fedì un figliuolo di Biccicocco, per modo che pochi dì ne
visse. Messer Betto alquanti dì stette per modo che si credea campasse; ma dopo
alquanti dì, arrabbiato, sanza penitenzia o soddisfazione a Dio e al mondo, e
con gran disgrazia di molti cittadini, miseramente morì: della cui morte molti
se ne rallegrorono, perché fu pessimo cittadino. </p>
</div2>
<div2 type="capitolo">
<head>XL</head>
<p>Messer Pazzino de' Pazzi, uno de' IIII principali governatori della città,
cercò pace co' Donati per sé e per messer Pino, benché poco fusse colpevole
della morte di messer Corso, perché era stato gran suo amico, e d'altro non si
curava. Ma i Cavalcanti, che era potente famiglia, e circa LX uomini erano da
portare arme, aveano molto in odio questi sei cavalieri governatori, i quali
aveano stretto Folcieri podestà a tagliare la testa a Masino Cavalcanti, e
sanza dimostrazione alcuna il soportavano. </p>
<p> Un giorno, sentendo il Paffiera Cavalcanti, giovane di grande animo, che
messer Pazino era ito sul greto d'Arno da Santa Croce con uno falcone e con un
solo famiglio, montò a cavallo con alcuni compagni, e andoronlo a trovare. Il
quale, come gli vide, cominciò a fuggire verso Arno; e seguitandolo, con una
lancia li passò le reni, e caduto nell'acqua gli segorono le vene, e fuggirono
verso Val di Sieve. E così miseramente morì. </p>
<p> I Pazzi e' Donati s'armorono, e corsono al palagio: e col gonfalone della
giustizia, e con parte del popolo, corsono in Mercato Nuovo a casa i
Cavalcanti, e con stipa misono fuoco in tre loro palagi: e volsonsi verso la
casa di messer Brunetto, credendo l'avesse fatto fare. </p>
<p> Messer Attaviano Cavalcanti soccorso fu dai figliuoli di messer Pino e da
altri suoi amici: e feciono serragli, e con cavalli e pedoni s'afforzorono, per
modo niente feciono; ché dentro al serraglio era messer Gottifredi e messer
Simone dalla Tosa, il Testa Tornaquinci e alcuni loro consorti, e alcuni degli
Scali, degli Agli e de' Lucardesi e di più altre famiglie, che francamente li
difesono, fin che constretti furono di disarmarsi. </p>
<p> Quietato il popolo, i Pazzi accusorono i Cavalcanti, de' quali ne furono
condannati XLVIII nell'avere e nella persona. Messer Attaviano si rifuggì in
uno spedale, a fidanza de' Rossi: di poi n'andò a Siena. </p>
<p> Di messer Pazino rimasono più figliuoli: de' quali due ne furon fatti
cavalieri dal popolo, e due loro consorti; e dati furono loro fiorini IIIIm, e
XL moggia di grano. </p>
</div2>
<div2 type="capitolo">
<head>XLI</head>
<p>In quanto poco spazio di terreno sono morti cinque crudeli cittadini, dove
la giustizia si fa e punisconsi i malifattori di mala morte! i quali furono
messer Corso Donati, messer Niccola de' Cerchi, messer Pazino de' Pazi,
Gherardo Bordoni, e Simone di messer Corso Donati: e di mala morte messer Rosso
dalla Tosa e messer Betto Brunelleschi: e de' loro errori furono puniti. </p>
<p> Messer Geri Spini sempre dipoi stette in gran guardia, perché furono
ribanditi i Donati e i loro sequaci e i Bordoni con grande onore, a cui poco
innanzi furono le case disfatte dal popolo con gran vergogna loro e danno. </p>

</div2>
<div2 type="capitolo">
<head>XLII</head>
<p> Così sta la nostra città tribolata! così stanno i nostri cittadini ostinati
a malfare! E ciò che si fa l'uno dì, si biasima l'altro. Soleano dire i savi
uomini: "L'uomo savio non fa cosa che se ne penta". E in quella città e per
quelli cittadini non si fa cosa sì laudabile, che in contrario non si reputi e
non si biasimi. Gli uomini vi si uccidono; il male per legge non si punisce; ma
come il malfattore à degli amici, e può moneta spendere, così è liberato dal
malificio fatto. </p>
<p> O iniqui cittadini, che tutto il mondo avete corrotto e viziato di mali
costumi e falsi guadagni! Voi siete quelli che nel mondo avete messo ogni malo
uso. Ora vi si ricomincia il mondo a rivolgere addosso: lo Imperadore con le
sue forze vi farà prendere e rubare per mare per terra. </p>
</div2>
</div1>
</body>
</text>
</TEI.2>
