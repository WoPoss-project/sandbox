<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Due Discorsi</title>
      <author>Giulio Del Bene</author>
    </titleStmt>
    <extent>68 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000149</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <author>Del Bene, Giulio</author>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-02-24T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>

<!-- materiali paratestuali -->

<front>
<!-- frontespizio -->
<titlePage>
	<docTitle>
		<titlePart type="princ">DUE DISCORSI</titlePart>
	</docTitle>
	<docImprint>
		<docDate>1574</docDate>
	</docImprint>
</titlePage>
  </front>
<body>
<div1 type="discorso">
<head>I.<lb/>CHE LA FAVOLA DELLA COMEDIA<lb/> VUOLE ESSER ONESTA<lb/> E NON CONTENERE MALI COSTUMI.</head>

<p>È cosa veramente maravigliosa, o Alterati, che l'uomo, secondo la sua natura per l'intelletto sendo superiore alli animali e per la virtù alli altri uomini, nondimeno, per la difficultà che nell'acquistare l'abito virtuoso si ritrova, quelle cose che sono meno belle e meno di onore degne, mediante la facilità, egli più tosto cerchi, ancora che a lui meno dicevoli che le grandi et excellente che sue proprie devrieno essere. E questo si conosce non solo nelle azioni umane e nelle scienze che, per fuggire la fatica, molti schifono et aborriscono; ma nelle arti ancora che proprie sono dello intelletto, veggiamo la maggior parte delli uomini, se pur ad esse sono inclinati, a quella solo rivolgersi dove con minore fatiche che nelle altre possino il loro ingegno esercitare. Come noi veggiamo in questa di che oggi trattare mi conviene, che sendo delle spezie della poesia la più facile la comedia mediante le basse azioni che in essa si trattono, ancora che pochi precetti dagli architetti di tale arte ci sieno stati dimostri, nondimeno molti più artefici di comedie che di tragedie e di epopeie si ritrovono. Il che forse adiviene ché essendo diverse le azioni delli uomini per la virtù e per il vizio, e bisognando l'uomo in esse adoperarsi, a qual parte eglino si appiglino o per natura sieno inclinati, tali senza dubbio dalle simili azioni meritono di essere addomandati. Di qui è che i poeti pare che di due sorte uomini vadino imitando, cioè coloro che per fortuna o per virtù sono grandi et illustri e che alli altri comandono e sono superiori e gli altri a questi suggetti, ma di ingegno più grosso e basso e le cui azioni non maraviglia e stupore alli uomini arrecono, ma più tosto riso e diletto; la cui differenza sotto oscuri velami fu dal divino Platone dimostra, dicendo che dignissimi erano quelli di comandare nella cui natura il cielo più di oro o argento almeno aveva infuso, e quelli di obbedire che di più piombo o ferro esser composti si ritrovavono.</p>
<p>E credo io ch'oltre alla facilità de le azioni umili che dalla comedia si imitono, sia cagione ancora che molti più in questa che in altre opere di poesia il lor tempo consumino, perché essendo pochi gli uomini grandi et illustri, oltre alle difficultà del poemi eroici e tragici, e gli uomini ordinari e bassi molti e quasi infiniti, per la quantità delle azioni che da loro procedono e che continuamente ci sono avanti alli occhi, i poeti più facilmente si compiaccino in simili poesie che nelle altre non fanno; quasi imitando la natura, che delle cose rare et excellente poche di numero ne ha fatte et alcuna volta una sola; delle altre, che non così degne sono, molte e quasi infinite, come se ella in quelle avesse difficultà a farne dell'altre o non potessi, sendo più, conservarle, e queste con facilità generasse e mantenesse. E perciò molti sassi, molta terra, poco oro e poche gemme preziose et altre più rari et eccellenti cose ci ha conceduto.</p>
<p>Queste comiche azioni delle quali oggi debbe essere il nostro ragionamento, non di tutte le parti loro, ma della onestà e dei costumi che in esse si ricercono, ancora che elle sieno trattate e maneggiate da uomini ai quali la natura non sia stata così larga dispensatrice de' suoi beni, come a quelli di chi nella tragedia e nella epopeia si ragiona, non è perciò che egli si debba credere che dai poeti azioni o favole disoneste sia convenevole imitare et in esse introdurre cattivi e viziosi costumi, come lo Assodato, onestissimo e costumatissimo Alterato, pare che sia d'opinione. Perché, sì come la natura quelli ha fatto più prodi e più valenti e di ingegno più acuto, quelli più vili et abbietti e di intelletto più grosso e tardo, et alcune delle cose create più nobile, più chiare e più belle, alcune più infime, oscure e brutte, non è però che ella a tutte non abbia dato la loro perfezione e che ciascuna cosa non operi secondo la sua natura e con ordine proceda, e che ella, se bene alcuna volta per qualche impedimento non possa il suo fine conseguire, non è perciò che con i suoi mezzi non operi e non cerchi, per quanto ella può, di perfettamente operare.</p>
<p>Ora, se la natura opera per il fine e questo da una parte gli è necessario, et opera sempre il meglio che ella può - come vogliono i filosofi - che diremo noi dell'arte, la quale cercando di imitare la natura e quella rendere più perfetta, se in cosa alcuna ella manchevole fosse?  E questa arte tanto excellente della poesia non per necessità ma per elezione operando nel suggetto, crederremo noi che potendo eleggersi l'artefice di essa un suggetto onesto e di oneste azioni, egli sia per scêrne in così gran multitudine, come son quelle della comedia, più tosto disonesto e vituperoso che onesto e gentile, sendo in suo arbitrio di pigliare l'uno e l'altro? Certo non è credibile perché questo et all'arte et alla sustanzia e forma della favola saria contrario e della sua natura la rimoverebbe: come non solo per li exempli de' più celebri comici e per la autorità di coloro che i precetti dell'arte poetica hanno cerco d'insegnare, ma ancora per la natura della stessa favola e per le parti et accidenti che a lei convengono, a chiunque di sana mente sia può essere chiaro e manifesto che disonestà alcuna non si convenga alla favola della comedia, e sia degno di reprensione quello poeta che in essa cattivi costumi introducessi.</p>
<p>Né mi movono quelle due cagioni principali le quali coloro che sì perniziosa opinione alla bellezza della poesia tengono, sogliono con acuti argomenti dimostrare, come poco dopo di me udirete lo Assodato, l'una cavata dalle azioni comiche e dal precettore di questa arte, l'altra dalla autorità de' poeti; perché quella intesa come si deve e questa per il suo fine, si può vedere quanto errino coloro che di così brutto et abominevole vizio di disonestà vogliono imbrattare così leggiadro e bel poema quale è quello della comedia, la quale senza essa [onestà] non più per favola si riconoscerebbe che far si potesse il volto di qualche bella e gentile giovane tutto macchiato e lordo di fango e d'ogni altra bruttezza.</p>
<p>Fanno i loro fondamenti questi tali, come poco fa accennai, in quella divisione di Aristotile che egli nel principio della sua <emph>Poetica</emph> pone, dicendo: “Coloro che imitono persone operanti, e questi tali conviene che sieno o buoni o rei; di qui ne viene che i poeti imitino come i pittori o i migliori o i simili o i peggiori”; e poco di poi soggiugne: “Et in questo la comedia è differente dalla tragedia”. Pare veramente che Aristotile dica che nella comedia si imiti i cattivi, e però quando questi tali faccino disoneste azione, non pare che il poeta faccia quello che a lui fare non si converrebbe. Ma questi, se riguarderanno quello che a cotali parole subito segue, vedranno questo vizio delle azioni comiche essere dichiarato da Aristotile con mostrare che sia più tosto mancamento, interpretandolo lui stesso dicendo: “queste della tragedia azioni di uomini illustri, quelle della comedia non di uomini viziosi, ma umili e bassi di sangue e di intelletto”, non intendendo i peggiori per alcuno vizio ch'in loro sia, ma per i bassi e vili concetti d'animo. Ma mi potrieno di nuovo con la autorità del medesimo soggiugnere che nel definire la comedia egli dice il medesimo, cioè che la comedia è imitazione di uomini cattivi; ma con la medesima risposta e pazienzia, se eglino tutta la definizione leggessero vedrebbono che il testo medesimo ogni dubbio che di ciò avere si potesse discioglie e leva via, perché a tali parole segue: “cattivi (se pur così intender si debba, ma più tosto peggiori di condizione), non d'ogni sorte cattività o vizio, ma di quella bruttezza e mancamento donde ne viene il ridiculo”. Il quale ridiculo, per meglio fare intendere in che peccano quelli che del ridiculo sono cagione, dichiara apertamente togliendo via ogni sospezione di vizio e di disonestà, dicendo ridiculo “vizio o errore e bruttezza senza dolore il quale non corrompe colui che ne è cagione, come è ridicula la faccia di uno che sia stravolta senza dolore”. Queste sono le parole di Aristotile per le quali chiaramente si conosce che il vizio della favola comica è solo cagione del ridiculo, e questo vizio è tale che egli non corrompe colui che lo riceve né gli dà dolore: ché altro non vuole significare che viziose non deveno essere queste tali azioni né disoneste, perché se tali fossero, sendo contrarie alla virtù, darieno dolore a colui che le operassi, e questo tal vizio altro non saria che la corruzion delle buone azioni. Il che Aristotele non vuole né intende potere contenersi nella favola della commedia.</p>
<p>Né di  maggior forza, anzi di molto manco valore, è l'altro argumento tratto da l'uso de' comici, dimostrando alcuni che nelle comedie di Terenzio, di Plauto e delli altri autori tanto greci che latini, antichi e moderni, si ritrovono sempre servi che ingannono i padroni, donne che sono cagione di contentare gli amati, parassiti che solo hanno posto nel sonno, nella gola e nelle piume ogni lor bene, et altri simili che viziosi si dimostrono. Imperò che si può dire che le azioni cattive di costoro non sono necessarie nella favola, potendo il poeta più onestamente condurre a fine la sua azione; ma quando pur questo non satisfacesse, ancora che favola si chiami quella senza la quale non può stare il poema e questi necessari non vi sieno, dirò che egli chiaramente si vede dispiacere fino allo stesso poeta cotali brutture e vizii e disonestà che egli introduce per il fine che egli fa conseguire a coloro che di tali operazioni sono cagione; perché tutti si conducono quasi ad essere acerbamente puniti, e se non vi fossero le riconoscenze et altre simili cose che sono cagione che a' preghi di qualcuno delli agenti questi tali sono liberi, acerbissime punizioni sarieno constretti i poeti dare a questi tali; come chiaramente si può vedere nella <emph>Andria</emph> di Davo, nel <emph>Formione</emph> di quello ruffiano, e così nelle altre ben composte commedie.</p>
<p>Ma non solo questo, ma né ancora si può dire veramente che disonestà sia quella di un giovane il giacersi con una fanciulla nobile per tôrla per moglie, dandogli la fede sua di ciò fare, come nella <emph>Andria</emph> si vede in quel giovane innamorato. E ché sto io a spendere in ciò tante parole? Quali sono quelli poeti che più sono pregiati et onorati, tanto delli antichi quanto de' moderni, se non quelli i quali coll'insegnare buoni costumi, colla onestà delle favole grandissima reputazione e gloria a se stessi hanno procacciato e sono degni di esser soli letti e che le loro favole sieno pubblicamente recitate? Quale disonestà si trova egli nelle comedie di Terenzio, quale in quelle di Plauto e quale in quelle di Aristofane, ancora che nel suo tempo la comedia non avessi forma alcuna? Non si vede egli quel Cremete nella <emph>Andria</emph>, quel Menedemo nello <emph>Eunuco</emph>, quella giovane innamorata di Panfilo, non si dipartir mai quelli da l'oficio di padre e di uomini prudenti e questa da innamorata del suo sposo al quale, ancora che povera et abbandonata da lui, già mai della fede promessa fu manchevole? Sonovi dei parassiti, sonvi nelle ben fatte comedie dei servi ingannatori i quali con tutte le loro arti ancora essi restono ingannati, et è discoperta la lor malizia la quale da tutti è detestata e ripresa.</p>
<p>Infiniti sono gli esempi de' Greci e de' Latini e de' moderni nostri che io allegar potrei per la verità di questa proposizione, ma per non vi tediare voglio che solo questi, come veramente sono, sieno alla mia opinione di provare bastevoli. Ma perché più si appaga lo intelletto molte volte con la ragione che con lo exemplo, perché per essa egli veramente e propriamente intende, imperò andiamo riguardando se per il fare il poeta la sua favola non dirò in tutto disonesta, ma in parte meno onesta, e per introdurvi uomini scelerati o viziosi, egli è degno di maggior lode o di più biasimo, e se questa così disonesta favola è cagione che il poema più leggiadro e più bello ne divenga o che la favola meglio o con più ordine ne consegua il suo fine o gli adivenga per questa che ella abbia tutte le sue parti e la sua perfezione. Il che se fussi o tutto o parte, lasciati indreto i precettori che altrimenti lo dimostrassino e gli esempli de' comici o le ragioni che per ciò dimostrare si potessero considerare, saria da seguire la disonestà della favola come quella che sola potessi far l'artefice degno di nome. Ma io non so ritrovare che questa così fatta comedia possa generare se non bruttezza, dispiacere e, finalmente, come a molte del nostro tempo è avvenuto e ne' passati ancora, sieno derise e schernite dalli auditori.</p>
<p>Non credo io che ritrovare si possa uomo che forma di uomo o alcuna scintilla di uomo in sé riserbi il quale lo onesto dal disonesto non conosca, et esso conosciuto, quello che è meglio non elegga et il più bello e migliore non ammiri e lodi e desideri. Come è egli possibile che l'uomo come uomo possa amare la disonestà, amandosi e desiderandosi le cose belle, poiché questa altro non è se non bruttezza e vizio e corruzione di ogni cosa onesta e lodevole? Questi che tale opinione arà, e delle favole disoneste piglierà diletto e per buone approverà, conviene che l'intelletto avendo corrotto, solo il senso seguendo a guisa di bruto animale, sia del nome di uomo e di ragionevole indegno, anteponendo il male al bene e la bruttezza al bello. E se vero è quel precetto che da Orazio nella sua <emph>Arte</emph> con tanto studio è stato posto e che nelle bocche degli uomini litterati risuona, che il fine del poeta è di dilettare o di giovare, questa disonesta favola otterà fine contrario a quello che il poeta debbe seguire, non altrimenti che quelli che il piacere seguendo per in esso trovar la lor quiete, in mille mali et in infiniti travagli con doloroso pentimento si ritrovono, come dal nostro Vario questo carnovale in quel bellissimo canto fu con mirabile ordine figurato.</p>
<p>Ha tanta forza la disonestà che il sentire solamente così fatti ragionamenti perturba ogni piacere et ogni quiete a coloro a cui le cose brutte dispiacciono. Che farà adunque il vederle recitare in scena dove con le parole si accompagna ancora l'imitazione con la azione della disonestà della favola? In cambio di dilettarsi, dolore et affanno sentono inestimabile. E che altra cosa possono imaginarsi gli auditori di tali commedie se non che, pensando che il poeta gli stimi tali che sieno quelli costumi degni di essi, tale azione disonesta ad uomini disonesti di udire si convenga? Onde di ciò sdegnati, né lode al poeta né alla poesia alcuna ne viene perché ella non ha delettato come si conveniva.</p>
<p>Molti  sono a cui le cose disoneste e libidinose dilettono; nondimeno, quelli che li altri tengono sotto la loro obbedienzia si vede pure che, ancora che di così brutto vizio sieno imbrattati, nondimeno gli erranti di ciò fanno severamente punire come quelli che la evidente disonestà aborriscono. Ma qual modo ci ha di meglio palesarla che il farne commedie che sieno e lette e recitate pubblicamente? Le quali, dovendo giovare recitate o lette, nuocono grandemente a' costumi de' giovani, i quali più al male che al bene sono inclinati; onde non conseguono il lor fine. Sono da tutte le legge puniti coloro che operono i cattivi costumi e principalmente quelli che pubblicamente sono viziosi. Quanto maggiormente saria degno di punizione un poeta che quasi come maestro insegnassi i vizii et introducessi persone viziose nelle sue comedie le quali, molto più che nelle scuole i precettori, possono instruire gli uomini et incitare a male operare, al che deve aver l'occhio chi governa.</p>
<p>Se noi riguardiamo il principio donde ebbero origine le comedie, noi vederemo non per altro essere state ritrovate se non per tassare e riprendere i viziosi o riprendere quelli che in mano avevano il governo del pubblico e sinistramente lo amministravono, o come quel Pluto o le <emph>Nebule</emph> di Aristofane. Bene è diversa in parte la comedia che oggi si usa da quella prima, ma non però tanto che il fine de l'una sia a l'altro contrario, usandosi ancora oggi riprendere i vizii et al tempo di Terenzio e di Plauto. E che egli sia la natura della commedia conversa da il riprendere i vizii al fare le favole disoneste et introdurvi drento uomini scelerati e viziosi pare cosa impossibile. Bisogneria, se ciò fosse, d'altro nome nominarla che comedia o poesia, avvenga che da quei principii rozzi, non mutando nome, si è venuta sempre raffinando, a tale che la sua vera forma ha conseguito.</p>
<p>La favola della commedia e di tutte le azioni, sì come tutti i precetti della poesia dimostrono, è la più infima, vile et abietta: se noi consentissimo che di tale bruttezza e disonestà ella fusse machiata, aggiunta a questa sua infelicità e bassezza, ancora questo non saria degno suggetto di una arte tanto excellente e tanto bella quale è quella della poesia; anzi, saria vilipesa e schernita da tutti se qualche leggiadria in essa non si ritrovassi o qualche bellezza che incitassi gl'uomini a desiderarla. E se alcuno mi dicessi che, convenendosi il ridiculo principalmente alla comedia, questo procede facilmente e ne viene dalla disonestà, non mi saria difficile il negarlo; perciò che il ridiculo non ha dubbio alcuno che egli procede o dalle azioni delli uomini o dai gesti del corpo o dalle parole che esprimono qualche bel tratto o risposta acuta in tempo o a proposito che muove riso alli ascoltanti; le quali se fussero disoneste non moverieno a riso, ma sì bene a sdegno et a riprensione et a vergogna, avvenga che delle cose disoneste per lo più gli uomini si vergognino come cose mal fatte e da persone viziose.</p>
<p>Gli uomini che faceti si adomandono, che sono quelli che per simili cose raccontare così sono tenuti fra le compagme delli altri uomini e fra la onesta brigata, non di sporcizie, non [di] disonestà fanno i loro ragionamenti, ma di gentile favolette, di cose avvenute garbate e piacevole, di gesti di uomini che sieno inconvenienti a gentili et exquisiti, di contrafare i costumi naturali di alcuno, o di qualche leggiadro o bel motto, le quali cose con onestà demostre o racconte intrattengono e movono a riso gli ascoltanti. E queste sono poi quelle medesime cose o della medesima natura le quali sono ridiculose nelle comedie, non quelle che piene di disonestà spargono i poeti per tutta la lor favola, le quali non riso ma tedio e vergogna generono nei petti delli ascoltanti. Di più, sendo la disonestà di sua natura brutta et il ridicolo bisognando che sia con maniera e garbo racconto (che altro non è che leggiadria e bellezza), come è egli possibile che questo fine con la disonestà si ottenga, la quale annoia et infastidisce in breve chiunche la vede et ode?
Se io  non mi inganno, sì come il fine della tragedia è il più delle volte misero e doloroso e dello artefice di essa è il muovere compassione e timore, così il fine della comedia deve essere allegro e giocondo et il comico debbe muovere in essa il riso et il contento; come sarà egli mai possibile che egli ciò consegua e per la favola disonesta e per quelli che leggeranno la sua commedia, o verso coloro che recitare la udiranno, se con la bruttezza della disonestà egli corromperà e guasterà la sua favola, che tale vizio non riceve, e se gli auditori, in cambio di allegrezza e contento, odio e sdegno e vergogna da leggerla et udirla ne riportono? E come può egli essere già mai che egli svolga e disciolga lo inviluppamento della favola della commedia in modo che dependa interamente dalle azioni e parte essenziali della favola se egli, introducendovi cose disoneste, le quali senza alcuno dubbio sono sempre nocive, conduca, dico, che gli agenti in essa favola, ricevendo qualche macchia di disonestà, si ritrovino nel fine contenti et allegri? Cosa veramente impossibile non che verisimile che del male e del danno altri rallegrare si possa, laonde per ciò conseguire è di bisogno ch'il poeta da sé ogni disonestà et ogni vizioso costume discacci.</p>
<p>Saria senza alcuno dubbio grandissimo inconveniente che gli uomini si industriassero in una arte la quale è di tanta stima appresso gli uomini e per la quale solo Alessandro il grande ebbe invidia ad Achille, giunto alla sua famosa tomba, e che questa seguendo le cose ingegnose e belle, volessi far celebre e note et eterne le bruttezze, i vizii e le disonestà, durando tanta e così gran fatica i legislatori et i governatori delle città a levarle via a fine che elleno non macchino la purità delli animi giovenili. Questi così disonesti poeti mi imagino io che Platone volesse cacciare della sua repubblica come corruttori de' buoni costumi e come indegni del nome di poeti, e non quelli che onestamente le lor favole componevono come utili e giovevoli.</p>
<p>Ciascuno si affatica per cercare gloria et onore e per fare il nome suo eterno con reputazione e grandezza. Se il poeta riempiessi le sue favole di disonestà, o egli avverebbe che, sendo tenuto poco conto delle sue poesie, non sendo in pregio presto si perderebbono, o, se pure vivessero lungo tempo, di cattiva fama e poco onorati e degni di biasimo si arieno questi tali poeti et indegni di esser messi nel numero de' buoni.</p>
<p>Sono grandemente biasimati gli storici i quali si eleggono di scrivere le vite quando di alcuno vizioso e scelerato scrivono, ancora che grande di impero sia stato questo tale, perché le vite delli uomini si debbono mettere in luce solo per insegnare e dimostrare i buoni costumi et incitare quelli che le leggono ad imitarli con la fortezza, con la liberalità, con la justizia e con la prudenzia, non con l'avarizia, timidità, rapine, stupri e sceleratezze. Così non pare che si debba, sendo la poesia simile alla istoria nel raccontare le azioni delli uomini, mescolare nelle lor favole o cattivi costumi o azioni disoneste, avendo tutte due in ciò il medesimo fine. E tanto maggiormente debbe far questo il poeta che lo istorico che questi è pur costretto a raccontare le azioni quali elleno sono state secondo il vero, quelli quali dovevono essere o quali è verisimile che esser debbino; onde egli ha la elezione, e da l'arte e dalla natura a l'onesto et alla virtù è spinto a seguire sempre il meglio come cosa più utile e più dilettevole per meglio conseguire il suo fine.</p>
<p>È opinione di Platone, e l'uso de' poeti ci dimostra quella esser vera, che dovendo imitare i poeti quali devono essere gli uomini o quali è verisimile che e' sieno, non quello che fece Achille fu descritto da Omero, né quello che fece Oreste contro alla madre da Euripide, ma quello che fare dovevono, volendo imitare in Achille la idea e la perfezione della fortezza, in Ulisse la prudenzia, et il medesimo nelli altri che nelle lor favole introducono; e si vede chiaramente in questi esser tutti buoni e virtuosi costumi e per conseguente bella et onesta essere la favola e della <emph>Iliade</emph> e della <emph>Odissea</emph> e della <emph>Eneide</emph>, dimostrandosi in questa e fingendosi sotto nome di Enea la pietà, sotto Acate il consiglio. Se poi si interviene un Tersite, una Circe, una Didone, questi non sono della favola né parte di essa, ma vi sono per ripieno e per episodi, essendo tutto il contesto della favola onesto e pieno di virtuose azioni.</p>
<p>Il medesimo adiviene nella comedia, come si vede esser dipinto e ritratto al naturale l'amore paterno di Me[ne]demo tanto sviscerato del figliolo, l'amor del suo figliolo verso la sua innamorata, la accortezza di Davo nel servire al suo giovane padrone, la fedeltà di Glicerio verso il suo amante, la prudenzia di quelli vecchi che si agitono nelle comedie per conservare la roba: cosa che quasi è impossibile di ritrovare nelli uomini, ma i poeti sempre imitono le cose in estremo grado et exquisite. E nondimeno, tutti questi sono onesti costumi, e la favola de l'<emph>Andria</emph>, dell'<emph>Eunuco</emph>, delli <emph>Adelfi</emph> sono onestissime e d'ogni bellezza ripiene.</p>
<p>Hanno grandissima similitudine insieme et in molte cose la comedia e la tragedia, ancora che in molte altre di non poco momento sieno differenti; ma principalmente che tutte due inducono persone agenti e sono, per dir così, dramatiche, laonde queste hanno duoi fini, uno interno del quale poco fa parlai e l'altro fuori di loro; perché la tragedia muove timore e la misericordia ne' petti delli auditori per questi medesimi liberare e purgarli da questi medesimi affetti di timore e di misericordia. I medesimi fini, recitandosi e la comedia e la tragedia, bisogna che sieno nella comedia, ma non de' medesimi affetti, ma diversi e contrarii, perché pare che il fine del poeta comico sia il dilettare e movere a riso et allegrezza: forse come il tragico per purgare il timore e la misericordia, questi per purgarli del diletto che in simili azioni vili si piglia e del riso che da esse necessariamente nasce, o forse perché purghino per il riso o per il piacere che essi sentono per le azioni comiche, et altre poi veramente veggendone o udendo, non più si movino a riso né di esse si rallegrino. Ma sia per quale fine di questi si voglia e purghi qualunque affetto si sia, la disonestà non partorisce allegrezza ma odio e vergogna. E se per conseguire la misericordia e 'l timore nelle tragedie si piglia azioni di uomini non di gran virtù né di abominevoli vizii, perché quello impietà, questo non misericordia moverebbe, così non moveriano gli uomini viziosi e le azioni loro simili allegrezza o riso alli ascoltanti, avvenga che il vizio nuoce sempre a quelli contro a chi si adopera, e del danno altrui non si de' alcuno rallegrare, riderne o pigliarne diletto se non genti prive d'ogni umanità; perciò non conseguirebbe nessuno di questi fini il poeta e vana saria la sua poesia.</p>
<p>Ma perché è molto dubbio qual sia il fine estrinseco della comedia et io di dar leggi alla poesia non intendo, dirò solo che da coloro che dànno i precetti della poesia, quando parlono de' costumi, quello che eglino mettono per il primo e più importante è ch'i costumi debbono essere in ogni sorte di poesia onesti e virtuosi secondo il subietto delle persone che nella favola si contengono, onde chiaramente si exclude ogni bruttezza, ogni vizio et ogni disonestà e cattivo costume, il che è assai di sopra provato per i più famosi comici.</p>
<p>La favola, come chiaramente si vede, è l'anima del poema, perché senza essa poema non si può domandare, e la sola favola credono alcuni che sia senza l'altre parti poesia. Come potrà mai il poeta, se questa è disonesta, raccontare questa tale azione et introdurre se non persone disoneste che con disoneste parole la natura di questa favola disonestamente discuoprino? E se ciò egli fa, come è egli verisimile che tanta sporcizia e disonestà gli auditori possino sopportare, bisognando che tutte le sue parti sieno sozze e disoneste, tutte dalla favola dependendo? E se egli cercherà sotto oscuri velami e con finzioni di nasconder et oscurare questa disonestà, non vede che egli priva la comedia e la favola di essa della più bella parte e più importante che in lei si ritrovi e di quella che dopo di lei debbe essere sopra tutte le cose pregiata dal poeta, che è la chiarezza et il mettere la azione avanti alli occhi delli ascoltanti? E se in alcuno poema debbe esser chiara et aperta la favola e le sue parti e debbe esser messa avanti alli occhi delli auditori, più di tutte è la comedia, i nodi della quale sono molto maggiori che quelli della tragedia, sendo per lo più doppie, e perché non vi si usa il verso tanto alto né parole tanto piene di figure e lumi quanto nella tragedia, perché alle basse azioni più basso stile si conviene; onde, sendo disonesta questa chiarezza, dove alle favole arreca bellezza et alli auditori piacere, in questa saria cagione di aborrire e biasimare cotanta sfacciatezza quale aggiugnerebbe alla disonestà della favola.</p>
<p>Ma ché tanto cerco io e con tante parole di dimostrarvi che [essere] oneste e non contene[re] cattivi costumi debbino le commedie? Poeti noi nasciamo, ma non già così perfetti che di mestiero non abbiamo della arte; ma questa ancora non ci giova, perché Omero, che fu il primo poeta, non ebbe alcuno maestro che gli insegnasse e fu perfettissimo poeta e maggiore di quanti sono stati fino a oggi o forse mai saranno per l'avvenire. Onde a questa così fatta arte non vale la natura, non vale arte, ma è di tanta excellenzia e di tanto valore che gli dèi sono quelli che, secondo che tutti gli uomini vogliono, sono cagione di bene poetare; i quali, spirati dal furore divino, rapiti con l'intelletto dalle muse, cantono cose che se fussino l'anime ne' loro corpi, non ardirieno, non che scrivere, di pensare. E per la grande et inestimabile eccellenzia della arte, non hanno permesso gli dèi alli uomini che senza il loro favore et aiuto poetare si possa, come nelle altre arti e scienzie hanno a l'uomo conceduto che liberamente, senza farne di lor parte, possino operare. E perciò i saggi poeti, come Omero, Virgilio e gli altri che dramatici non sono, invocono subito in aiuto gli dèi senza i quali è impossibile di poetare. Diremo noi adunque, sendo la poesia dono delli dèi, et in aiuto de' poeti e somministratori delle imitazioni sendo gli abitatori de' cieli et Apollo e le muse, che da sì degni et excellenti spiriti, da tanta bontà e deità immortali et eterni ripieni d'ogni scienzia e sapere, possa già mai uscire cose nefande e disoneste e che essi voglino esser in aiuto, favorire e sumministrare, anzi dettare a' poeti le favole disoneste et introdurre in essi mali costumi, sendo la stessa onestà e la stessa bontà e gli stessi punitori de' vizii e rimuneratori delle virtù?
Ceda, adunque, e taccia chi tale opinione avesse e guardi lo Assodato a non dispiacere alli dèi, che per ira di così disonesta opinione che egli ha delle loro azioni non si sdegnino di assisterli alle sue oneste e virtuose composizioni come hanno fatto per il passato, et in cambio di gloria disonore e vituperio non gli procaccino. Ma se egli pure ostinatamente contra il voler divino, non curando di quello che per la mia voce in lor difesa mi hanno inspirato di dimostrare, vorrà contrastare, ecco che dopo di lui la divina musa Clio veder mi pare, onestissima vergine dea della poesia, presa la forma del nostro virtuosissimo et onestissimo signor Reggente, con le sue armi di difendersi contra a tante calunnie e disonestà si apparechia; la quale noi Alterati per nostra scorta prendendo con li altri dèi che dell'arte del poetare sono protettori, se noi nelle favole delle comedie perfetta onestà adoperremo e gli uomini viziosi da esse scacceremo, in breve questa nostra Accademia a tanta gloria perverrà che non arà invidia a quante ne' secoli passati fiorirono nella Grecia di cui il grido e la fama ancora risuona, ma di gran lunga per l'onestà e per la virtù sarà a queste superiore.</p>
</div1>
<div1 type="discorso">
<head>II.<lb/>CHE EGLI È NECESSARIO A L'ESSER POETA <lb/> IMITARE AZIONI.</head>

<p>Coloro che dell'arte della poesia i precetti ci insegnarono, non contenti di dimostrarci quello che per esser in questa arte perfetti convenevole ci fosse, o Alterati, volsono, per darne più intera notizia, farci conoscere ancora quali fossero i principii della poesia e come per natura gl'omini fossino stati spinti a ritrovarla; a guisa dei periti medici che dovendo introdurre nel corpo infermo la sanità, non solo quello che a tale indisposizione si convenga cercono di proccurare, ma per ciò meglio e più agiatamente poter fare, cercono di sapere la cagione onde in quel corpo si sia introdotta così grande accidente e cattiva disposizione. E ritrovarono due essere le principali cagione di così bella e nobile invenzione, l'una perché, desiderando l'uomo per sua natura di sapere, forse niuna cosa se gli porgeva prima avanti alli occhi che più di farlo ripieno di scienzia gli potesse esser cagione, che lo imitare, per la quale forse più che per alcuna altra cosa si impara, questa di seguire come utile al suo pensiero si persuase. L'altra forse da questa avendo origine, fu il diletto che dalla opera che alla imitazione ne segue così grande si piglia, conoscendo che questa cosa imitata ci fa intendere per la similitudine quale sia quella vera.</p>
<p>Questo desiderio d'imparare e questo contento che da simili cose si traeva fu cagione che più avanti trapassando con il pensiero, ad imitazione si diedero gli uomini, non come per lo più fanno i pittori di assimigliare la effigie delli uomini e delli animali e de' siti de' paesi e della positura del cielo, ma come quelli che gli altri uomini non per i colori ammiravono e per la bellezza del corpo o vivacità de' sensi, ma per le bellezze dell'animo, per la prontezza dello ingegno e finalmente per le rare e virtuose azioni che dalli uomini erano fatte; ma perché ciò fare, per l'armonia delle parole si delettorno, ciascuno secondo che la natura lo inclinava, chi più alte imitazioni e chi più basse e chi in un modo e chi in un altro cercò con versi di imitare, onde più spezie di poesie, secondo le diverse qualità delli uomini, come da un copiosissimo fonte uscirono. E quindi il poema eroico, la tragedia, la comedia, i ditirambi, o se alcuna altra spezie di poesia a queste simili si ritrova, derivarono et ebbero principio. Le quali sono quelle per cui poeti si possono veramente chiamare coloro che in così chiaro fonte si tuffono; e di qui è che veramente noi possiamo dire che allo essere poeta sia necessario imitare azioni e che alcuno chiamare poeta non si possa che altro che azioni vadia imitando; il che non solo in tutte le spezie di poesia provare intendo, ma ancora nei poemi stessi e per i precetti della poesia e per le sue parti, ma ancora che tutto quello che s'imita è azione.</p>
<p>È la poesia, sì come quasi tutti e' più litterati antichi e moderni si accordono, una imitazione o finzione non per i colori né per i balli o per i suoni, ma con le parole, e non d'ogni sorte cosa, ma di quelle azioni che vere non sono ma verisimili, e queste per esser così fatte, sendo finte, meritono il nome della favola, e però poca a nulla differenzia si ritrova fra la imitazione poetica, la finzione e la favola; la quale favola altro non è se non una composizione di uomini che fanno qualche azione. Se adunque esser non può la favola senza azione e questa è imitazione e finzione, altro veramente non sarà la poesia che imitazione di azioni, et al poeta sarà necessario solo per esser poeta di imitare le azioni.</p>
<p>Il voler mostrare che la favola sia imitazione di azioni mi par superfluo, avvenga che nessuna favola o finzione si ritrovi che sia priva di azione, come nelle comedie, nelle tragedie e ne' poemi eroici chiaramente si vede. Perché chiarissima cosa è che la finzione che fa Omero dell'ira di Achille, del viaggio di Ulisse, che altro che favola non è, è tutta piena di azioni di questi tali eroi, anzi di una sola azione di essi intorno alla quale tutti duoi questi poemi si raggirono. Così la morte di Clitennestra nelle [<emph>Coefore</emph>], la morte di Polisena nella <emph>Eccuba</emph>, la salvazione di Oreste nella <emph>Ifigenia</emph> et il delitto riconosciuto dell'<emph>Edipo tiranno</emph>, l'amore di Cherea nell'<emph>Eunuco</emph> e l'amor di Clitifone nella <emph>Andria</emph>, tutte son favole piene d'azioni. Per il che, sendo queste favole tutte ripiene di azioni, si può con verità affermare che la favola altro non sia che imitazione di azioni.</p>
<p>Ma volendo io mostrare che queste tre sorte di poemi solo per la favola imitono azioni, non mi aveggo che io ho insiememente dimostro che in essi è la favola e che senza la favola non sarieno poeti né questo sarieno poesie, sendo favola nella <emph>Iliade</emph>, nella <emph>Eneide</emph>, in tutte le tragedie et in tutte le comedie sì come chiaramente, se tutte particolarmente volessi raccontare, potrei dimostrare. E come si può egli credere altrimenti, avvenga che dai filosofi di questa così bella arte e divina più tosto che umana invenzione, sia chiamata la anima della tragedia la favola, e meritamente perché sopra di essa favola si fabbricono tutte le altre cose che nei poemi si contengono e non sono altro queste se non accidenti e dependenzie della favola; i quali accidenti quanto meno da essa si discostono, sono tanto più propri del poema e ne è lodato il poeta, ma quando tal volta a lei non sono simili la macchiono e la corrompono.</p>
<p>E non vi muova il dire che particolarmente assegnassi l'anima di questa sola spezie di poesia che tragedia si addomanda alla favola e non al poema eroico et alla comedia o a' ditirambi; ma così come egli mostrò che questa era la anima e la forma del poema tragico che più di tutti gli altri è il più bello et il più perfetto, così si deve pensare che alli altri di minore perfezione egli si convenga, a ciascuno secondo la spezie delle azioni a quello convenienti. Come nella epopeia e nella comedia chiaramente si vede e come io spero mostrare ancora nei ben fatti ditirambi i quali, senza le azioni, non sarieno degni di nome di poesia. Tale è adunque la favola alla poesia quale è l'anima al corpo naturale et animale e la sua forma, e quale è il lume al corpo trasparente, delle quali l'animale senza essa animale se non equivocamente si può chiamare, né questo si può intendere, vedere o conoscere senza il lume.</p>
<p>Quando Aristotile parla in più luoghi della imitazione poetica quella dice esser imitazione di azioni, come nella sua ben composta et ordinata arte si può conoscere; il quale avendo non solo i precetti di essa tratti dalla natura come speculatore mirabile de' suoi secreti, ma ancora avendo ciò principalmente considerato in tutti i poemi che furono fino al suo tempo et i migliori e più perfetti, fra i quali fu Omero non meno buono poeta che egli filosofo si fosse, il quale ancora ardisce dire che il poeta è principalmente poeta per la favola, potendosi far molte poesie senza costumi, sentenzia et affetti et altre infinite cose alla favola appertenenti, ma non senza la favola. E meritamente ciò dire ardisce perché tutta la azione nella favola consiste e da lei depende tutto il poema e tutte le bellezze et i diletti e le purgazioni che fanno le poesie, tutte dependono dalla favola e dalle azioni che in essa si contengono e mediante le quali il poeta consegue il suo fine. Che maggiore diletto o maggiormente può esser cagione che il proprio fine della poesia trovi et arrechi al poeta che la peripezia e la recogni zione? Se bene alcune favole senza esse ritrovare si possono come in Eschilo e ne' poeti comici si vede, nondimeno, di queste così dilettevoli e belle parti ne è cagione la favola e le azioni di essa, perché per le azioni di Edipo che voleva cercare l'ammazzatore del proprio padre per purgar la città di così orribile peste, cercando d'altri trova se stesso ammazzatore et adultero del padre, che è tutta la bellezza che in essa comedia si contiene; e da questa ricognizione ne nasce il cambiamento del suo stato soprano et infelice in misero exule della sua patria. E dal lavamento de' piedi di Ulisse ne nasce il suo riconoscimento; e dal raffrenare l'ira d'Achille la destruzione di Troia e dalla morte di Patroclo la pace di Achille; e così dalla ricognizione di Glicerio il contento di Pa[n]filo. Le quali cose sono quelle che di poeti veramente sono degne, dando quella delettazione quale è propria del poema. Priva sarebbe la poesia senza la favola di così belle et importanti parte, e senza le azioni non saria il nodo et il discioglimento della favola.</p>
<p>Ma lasciando queste da parte, ancora che necessarie al poeta, veggiamo che cosa si debba imitare se noi debbiamo di tutte le cose scêrre sempre quello che è il meglio; e se l'intelletto nostro cerca la perfezione delle cose, che si può egli più imitare che più conveniente sia al poeta che le azioni? Imitonsi solo gli uomini nella poesia e solo di questi si canta e di questi si scrive. Che cosa si può egli dire dell'uomo o che di lui si potrà imitare se non le sue azioni? Se noi volessimo dire che coloro i quali della beatitudine et eternità delle anime hanno cantato o veramente delle grandezze e qualità dello uomo o delle scienzie e virtù che egli può apparare, cascheremo in quello inconveniente che di Lucrezio e di Empedocle si dimostra, i quali non sono simili in cosa alcuna con altri poeti se non nel verso, ma più tosto meritono di esser chiamati teologi che poeti perché in essi non è imitazione né favola la quale al poeta si richiede, e nelle loro poesie non si ritrova persone agenti, ma sempre in sua persona narra il poeta.</p>
<p>Vedesi dal fine della tragedia che passando li agenti dalla felicità alla infelicità, vedesi il medesimo nella epopeia e nella comedia dove da tanti disturbi e travagli si perviene ad una extrema allegrezza, e sempre vi sono persone agenti, e nella epopeia sono dal poeta simili introdotte; e queste sendo imitazione d'azioni e favola, possiamo veramente dire che al poeta sia necessario lo imitare azioni. Imperò che non per altro nella tragedia e nella comedia si fanno gli apparati così belli et ornati se non per dimostrare e disegnare i luoghi dove queste tali azioni si sono fatte, sendo necessarie in simili poemi le azioni.</p>
<p>Non ha dubbio alcuno che i precetti della poesia sono, e si vede che dovendo il poeta imitare, gli è necessario ciò fare, cioè che il poeta si chiami solo poeta in quello che altri introduce a parlare e lui in sua persona non parla, perché solo in questo imita; ma introducendo altri a parlare, come è egli possibile che ciò faccia senza che quello che egli introduce faccia qualche azione; anzi senza fare azione non potria parlare, ma si starebbe come mutolo in scena o nella epopeia o in qualunque altro poema dove imitare sia di bisogno.</p>
<p>Vogliono ancora, et è verisimile, che il poeta sia poeta principalmente per la favola; e se ciò è la favola gli è necessaria, e questa è solo imitazione di azioni come più volte si è detto; e tanto gli artefici della poesia hanno a lei attribuito che alcuni et i più grandi hanno ardito dire che la favola sola basta al poeta e che per la sola favola è poeta, levate via tutte le altre cose che al poema si convengono; potendo essere le favole senza costumi, senza affetti, senza sentenzia e senza apparato e senza alcuna altra cosa finalmente, ché infinite sono che se gli richieggono, che altro non sono se non ornamenti et aggiugnimenti i quali levati non corrompono il poema; sì come dalle azioni feroci e crudeli o amorose descritte dai pittori, levati i prati, i fiori, le spelonche e gli arbori, non per questo [è] men perfetta l'azione di quella pittura.</p>
<p>Sono chiamate le poesie cattive e detestate quelle che escono della favola, che non hanno unità in loro e che sono ripiene di episodii, i quali vagando ora in una descrizione, ora in un'altra cosa differente alla favola, corrompono quella azione e la fanno diversa, o non sono con essa continuati o da essa dependenti; e, finalmente, perché non si imita il più delle volte con li episodi, ma si descrive, come l'inferno da Virgilio, l'amore di Didone, il catalogo delle navi della <emph>Iliade</emph>, gli incanti di Circe, i quali, ancora che ben dependenti dalla favola, non hanno in loro azione, o se alcuna ne hanno, in ciò solo sono lodati et ammirati come convenienti alla principale favola.</p>
<p>Bellissima parte è della poesia lo ammirabile quando in essa qualcosa fuori della espettazione di chi l'ascolta adiviene, perché gli uomini delle cose nuove e fuori della loro opinione si maravigliono e ne pigliono diletto. Come può egli ciò adivenire se non dove persone agenti si ritrovono, dalle cui azioni questo ammirabile risorga? E non imitando azioni il poeta ne saria privo, poiché dalle sole azioni così gran diletto quanto questi ne arreca, nasce e deriva.</p>
<p>Sempre quando Aristotile et Orazio, ancora che de' precetti della poesia parlono, vogliono assimigliare i poeti, questi il più delle volte a' pittori assomigliono et alcune volte ancora alli istorici, perché si vede chiaramente lo istorico narrare sole le azioni et il pittore depingerle, non potendosi a mio giudizio fare alcuna pittura dove non sia azione se non forse forzatamente dove e' dipinghino una sola pittura oziosa; e però tanto sono simili i pittori a' poeti solo per le azioni. È chiara cosa, adunque, né si può credere altrimenti, che non sendo il poeta veramente poeta, ma poeta solo per la favola, e la favola sendo una composizione di azioni, che al poeta sia necessario per esser poeta lo imitare azioni. Il che credo aver mostro in tutte le spezie di poesie.</p>
<p>Ma se alcuno mi dicessi: Dove lasci tu la quarta spezie di poesia la quale appresso gli antichi è tanto celebre, quella dico de' ditirambi, e queste nostre moderne tanto leggiadre e belle e così tenute in pregio, come i sonetti, canzone, madrigali e se alcuna altra spezie se ne ritrova? risponderei ch'io penso aver compreso ancora queste, sì come sotto uno universale si comprendono i particolari. E crederrò che quelle che non imitono non si possino chiamare poesie e che quelle che non hanno in loro favola o finzione non sieno degne di nomi di poema. Né in ciò crederrò punto errare né meno excludere dalla poesia quella sorte di ditirambi che da Pindaro e da Alceo, da Saffo e da altri antichi furono usati, imitando questi e sendo le lor poesie ripiene di azioni e così ancora molti del nostro tempo aver fatto il medesimo; perché così come non si convengono alla tragedia et alla comedia le medesime azioni né le medesime parole né il medesimo verso, né a queste et alla epopeia si conviene il medesimo modo di imitare, così per separare e distinguere questa spezie di poesia de' ditirambi dalle tre sopra dette, non se gli conviene ancora a questa che nel medesimo modo imiti le azioni che fa l'epico, il tragico et il comico, ma più altamente di stile e di modo di verso, convenendosi a questa per lo più il poeta parlare sempre e narrare le azioni di questo e di quello eroe dei giochi olimpici e di Bacco e di altri dèi et eroi come Ercole, non introducendo persone in scena e non facendo che altri parli come nella epopeia, ma lo stesso poeta da per sé raccontandole. Ma non è per questo che egli in questo raccontare non le imiti, perché non quali furono, ma quale era necessario che elle fussero, sendo di cotali uomini, le finge e descrive e le imita.</p>
<p>Che altra cosa descrive e depinge Pindaro in quelle <emph>Nemee</emph>, in quelle cose che egli narra dello dio Bacco e di Ercole, e nelle <emph>Olimpiade</emph>, <emph>Pitie</emph> et <emph>Istmie</emph>, altro che le azioni di coloro che vinsono in quelli giochi, altro che le vittorie et excellenti fatti d'Ercole, le battaglie di Bacco et i suoi viaggi e, finalmente. tutte le loro eroiche e divine azioni? come a chi accuratamente le legge et intende è chiaro e manifesto. È la prima ode di Pindaro, per dimonstrare questa imitazione di azioni ne' particolari ditirambi e nelle ode, la descrizione della vittoria ottenuta da Ierone re di Sicilia, uomo di grandissima virtù e prudenzia inestimabile, il quale a cavallo ebbe la vittoria nei giochi olimpici, dove egli assomigliandolo a Pelope et alli dèi, dimostra con quanto ingegno egli abbia conseguito così gran vittoria fra tanti e sì illustri uomini greci. Il medesimo fa per aver vinto Ierone agrigentino nei medesimi giochi con il corso del cocchio e poi con un cocchio tirato da mule; così l'altra in lode di Diagora che alle pugna aveva superato gli altri, e l'altre ode ad Alcimedonte per aver vinto nella palestra, et in lode di Orcomenio ch'aveva auto la vittoria nel correre allo stadio.</p>
<p>Il medesimo Pindaro nelle ode <emph>Pitie</emph> loda et exalta il medesimo Ierone et altri eroi di aver vinto con il correre sopra i cocchi, non si usando altra vittoria in questi giochi. Così altre e diverse vittorie lauda ne' giochi <emph>Nemei</emph> di diversi et illustri eroi e quasi semidei, parte dimostrando le azioni dello dio in cui onore si facevono i giochi, parte le azioni dei vincitori, lodando ora Bacco, ora Apollo, ora Ercole. Per le quali vittorie non credo io che alcuno narrandole o descrivendole insieme, non sia necessario che egli racconti le azioni di quelli che le fecero. Imperò che non è possibile mai fingere né raccontare una vittoria nella quale non vi sieno persone agenti che sieno cagione e da cui la vittoria ne divenga, e che nello ottenerla non si faccia qualche azione come chiaramente in quelle miracolose e divine ode per tutto sparso si vede. E poiché Pindaro non volse comporre in versi ditirambi altro che queste simili vittorie, è vero segno che quelli che altro che imitazione di azioni con favola scrivessero, non osservare quello che a poeta si conviene et esser le azioni necessarie al poeta poiché i migliori poeti e quelli donde si è cavato l'arte del poetare e che sono da tutti celebrati non hanno auto ardire di fare poesia senza imitare azioni. E non solo questo poeta che fra i lirici tiene il primo luogo ha sempre imitato azioni, ma Saffo, Alceo, Anacreonte, Bachillide, Simonide. E di Alceo non avendo noi le intere poesie ma lacere et imperfette, non si può così bene giudicare, non avendo elleno principio né fine; ma in quelle parti che se ne ritrova, che sono quelle che da diversi autori sono allegate, si vede ancora questo aver imitato azioni, come in quelli fragmenti delle sue poesie dove parla delle azioni di Armodio et Aristogitone i quali liberarono la patria da' tiranni, dove si vede che egli va narrando quelle azioni e lodandole.</p>
<p>Ma che diremo noi di quella bella e leggiadra ode di Saffo a Venere? per la quale introduce Venere che gli risponde e la consola de' suoi amorosi pensieri e gli promette che servendo, amando, quello che la odia e dispregia ancora l'amerà et onorerà; dove si vede esser introdutte persone a parlare e per conseguente esservi azioni amorose; ma perché ancora di questa poetessa sono pochissime le poesie che sieno intere, vestige di imitazioni ancora sparse per queste continuamente si veggono.</p>
<p>E se questi non bastano a provare la mia intenzione, rivoltiamoci a Simonide, celebre poeta, il quale ancora lui scrisse in varie sorte di poesie, fece ode, compose tragedie et altri eleganti e brevi poemi come si vede un trattato delle azioni di alcune donne, le quali hanno in esse imitazione, inducendo a parlare qualche dio. E  nelle altre sue poesie si vede, ancora che come delli altri poeti si trovino senza principio e fine, che egli raccontava nelle sue ode le azioni olimpiche come di Pindaro abbiamo detto. Altri ce ne sono infiniti come Bachillide, Stersicoro, Libico, Alceo, Alcmani et altri, le poesie de' quali, essendo delle quattro spezie racconte, alcuna di esse non è da dubitare che, se fussino a' tempi nostri, vederemo esser ripiene di quelle azioni per le quali il poeta è solo degno di tal nome e che per ciò fare gli è necessario. Come noi veggiamo in un altro poeta antico e non meno famoso di questi, ma forse più gentile e leggiadro chiamato Anacreon - e che noi per la brevità delle sue composizioni e per la dolcezza delle parole e per la piccolezza del verso possiamo, e per i concetti, assimigliarlo a quelli de' nostri moderni che scrivono i madrigali - il quale, parlando di cose amorose, sempre o il più delle volte imita, dimostrando quali sieno le azioni del dio d'amore, di Venere, delle Grazie e finalmente delli Amori e quali le operazione delli amanti, sempre fingendo ch'Amore in lui parli, gli detti e lo faccia operare. E  nel principio d'un suo canto che ancora ci resta, egli dice che pigliava spesso la lira per cantare le azioni di Bacco e d'Ercole o delli Atridi, ma che sempre la sua lira voleva cantare le azioni di Amore, le quali egli di poi in più ode brevemente canta, ora d'una fanciulla, ora di se stesso, ora dello dio d'amore, ora imitando e fingendo per un sogno molte belle azioni amorose: così è tutta piena quella sua leggiadra poesia di queste così fatte azioni; et alcuna volta canta de' fatti di Bacco e gli loda e racconta, che altro non è che imitare azioni; e così fa dello dio Apollo e di molti altri eroi.</p>
<p>Finalmente, quanto io più ho riguardato con diligenzia i poeti di tutte le spezie, tanto più ritrovo esser necessario all'esser poeta lo imitare azioni; per che pur ora mi viene in mente ritrovarsi un'altra sorte di poeti che le egloghe pastorali scrivono come Teocrito e Virgilio, e questi pur sono imitatori di azioni perché introducono, a guisa di comici e tragici, persone agenti e che lodono le loro innamorate e raccontano in versi umili quello che eglino hanno fatto o contendono di qualche pregio per chi meglio di loro canta o suona, le quali cose sono tutte azioni secondo il suggetto de' pastori.</p>
<p>Ma io  non voglio però che noi dimentichiamo i nostri paterni poeti e gli altri del nostro secolo. Chi negherà che Dante, che par poesia inusitata ne' secoli passati, non abbia imitato azioni poiché egli induce sempre persone che parlino, se ben sotto suo nome, e che sempre vadino facendo azioni, come nel viaggio di Ulisse è descritto da Omero e nel viaggio di Enea da Virgilio. L'Ariosto, se bene non osserva tutte le regole della poesia, quante varie azioni in lui si ritrovono, e che altro che uomini agenti in essa si riconosce? E venendo più avanti a quelli che maggior dubbio hanno, che diremo che il Petrarca non abbia quasi sempre imitate azioni? Perché non credo io che ad ogni spezie di poesia sia necessario imitare azioni in un medesimo modo, ma secondo la varietà di esse variarle, perché altrimenti non sarieno differenti. Né credo che al poeta componitore di sonetti, di canzone e di madrigali si convenga di imitare le azioni come Omero, come Sofocle o come Terenzio; ma essendo più brevi le loro poesie, imitare Alceo, Anacreonte, Saffo e Pindaro, i quali, come ho di sopra dimostro, sono tutti occupati nelle azioni. E così come quelli poemi eroici essendo ripieni di episodi e di molte altre parti le quali per la lunghezza loro gli sono necessari, così questi per la brevità sendone privi, par necessario che di altre sorte azioni si debba da loro imitare, non si discostando però da l'uso poetico; e però questi tali poeti imitono le azioni di loro stessi poeti, dimostrando quello che per amore hanno fatto e quello [che] sopportono e le azioni virtuose delle loro innamorate e tal volta dello dio d'Amore, di Venere e delle Grazie, ora lodando e mostrando quello che operi la bellezza delli occhi in loro, talora la candidezza del viso, ora un riso et una parola a tempo proferita dalla quale si sentono rapire et il cuore dividere in mille parti; e queste non si chiameranno azioni, poiché sono persone agenti e pazienti quale sono lo amante e la amata? e queste non sono imitazioni poiché loro stessi imitono? e queste non sono finzioni e favole poich'il più delle volte vere non sono le cose che scrivono, ma se le vanno formando nell'animo come quelli che le desiderono o le temono?
Quante sono quelle canzone nel Petrarca, nel Bembo, nel Casa, nel Guidiccione, nel Senazzaro, quali quelli madrigali in Giambattista Strozzi nei quali vi  si introducono persone agenti, ne' quali si scrive le azioni di qualche amico o signore e che in essi si imita et introduce quanti sono i sogni e le finzione! Riguardiamo quella del Petrarca del prato di amore, l'altra “Standomi un giorno solo alla finestra”, e così mille altre che sono sparse per tutti i poeti le quali cosa veramente tediosa sarebbe il raccontarle. E quando pure alcuni di questi poeti in ciò avessino errato, è da scusarli non avendo osservato quello che era al poeta necessario, poiché essi mancavano de' precetti della poesia che ancora era rozza a' lor tempi, e fecero pure assai di rilevarla del fango e da tanta bassezza nella quale era immersa.</p>
<p>Se alcuno  mi dicesse che essendo simile il poeta al pittore, e questo imita non solo le azioni ma gli affetti et i costumi - et il medesimo pare ancora che Aristotele accenni che si possino imitare - se guarderà rettamente e con lo occhio dello intelletto, vedrà che i costumi è cosa impossibile da imitarsi senza le azioni; perché che cosa sono i costumi altro che buoni e cattivi? E questi per la virtù o per il vizio si discernono, e virtuosi e viziosi sono chiamati coloro non che avendoli si stanno senza operare, ma quelli che secondo il vizio e la virtù operano. Non si conosce, adunque, il costume altrui se non nelle operazioni; però bisogna a imitare i costumi imitare l'azioni le quale i costumi dimostrono.</p>
<p>Sì come vizioso costume fu quello di Menelao, nello <emph>Oreste,</emph> di non voler salvare il nipote, il padre del quale aveva per lui messo la vita e congregata tutta la Grecia per farli riaver la moglie, a non lo volere aiutare in Micene quando dal consiglio pubblico fu condennato a morire per aver ucciso la madre. E come fu virtuosa azione quella di Pilade a difendere Oreste, nella <emph>Ifigenia</emph>, contro a coloro che lo volevano sacrificare; e vizio quello di Tersite il voler sollevare i Greci e biasimare il suo imperatore; e virtù quella d'Ulisse il raffrenare il tumulto de' Greci che da Troia, stanchi, si volevono dipartire. Di qui la prudenzia, buono costume, di quivi la audacia, da Tersite la sfacciatezza si cava, cattivo e doloroso costume; ché se questi in simili azioni non si fossero operati, non si saria mostro quale il loro costume fosse; di qui e dalle sue azioni la pietà di Enea per aver salvato il padre, la forza di Pirro, il valore de' Troiani, la arroganzia di Turno e, finalmente, tutti gli altri buoni o rei costumi tutti per le azioni si cognoscono. E come è egli già mai possibile imitare costumi senza azioni, poiché gli uomini agenti discuoprono il loro costume? Sendo cosa impossibile, diremo adunque che il poeta imita i costumi per le azioni e non l'azione per i costumi, potendo quelle stare senza questi, e questi senza quelle non avendo dove posarsi; e però ben disse Aristotele che far si potevano poesie senza i costumi, ma non già mai senza favola, trovandosi delle tragedie che non hanno in loro costume in qualunque modo costume si intenda.</p>
<p>Meno ancora, se io non mi inganno, Si possono imitare gli affetti senza le azioni; perché gli affetti sono l'ira, la mansuetudine, l'amore, l'odio, il timore, la confidenza, la vergogna e la sfacciatezza, la misericordia e l'indignazione e, finalmente, la invidia e la emulazione, o se alcuni altri si ritrovano simili a questi i quali volgono gli animi delli uomini dove a loro piace. Questi si movono o con le parole o con gli affetti quando si veggono operare cose che questi destino nelle mente delli uomini; e, questi mossi, come si può egli conoscere che sieno di tali affetti ripieni gli uomini se non mediante qualche strana azione che, perturbando loro lo animo, non solo dimostrino nel volto di fuori quali dentro sieno, ma operino ancora secondo questo tale affetto? Perché l´irato, lo sdegnato, quello che odia, quello che ha invidia, a l'arme, alle rapine, alli amazzamenti, alle vendette et al machinare cose dannevole contro a colui con chi egli ha tale affetto, e questi mostrerà con il volto, con il volger gli occhi, con il viso pallido, con lo andare, con il pensare e con tutte le sue azioni; e quello altro tutto il contrario, col perdonare, con il far bene, con lo avere speranza, con il pudore e col pentirsi e con lo imitare i buoni, viene a dimostrare l'animo suo benigno, piacevole e virtuoso, col volto allegro tinto di vergogna, benigno e mansueto in tutti i suoi gesti e parole. E con questi si dimostra veramente quali sieno e come si imitino gli affetti; imperò che i pittori ancora loro senza le azioni delli uomini agenti non possono gli affetti depingere, né i poeti questi senza le azioni imitare. E per mostrare in breve che né li affetti né i costumi si possono imitare senza le azioni, queste azioni sono come un suggetto sopra il quale o l'arte o la natura va fabbricando qualcosa, la quale dovendo pigliare una tale forma ha di bisogno e gli è necessario questo tale suggetto e senza esso non può essere in alcun modo; come, posto che esser debba la casa, è necessario che sieno i fondamenti, non potendo esser la casa senza i fondamenti, così è di bisogno che sieno i subbietti le azioni sopra le quali si fondino et abbino per basa i costumi e gli affetti, non potendo come tutti gli altri accidenti stare da per sé senza il subietto; però si vede esser vano che altro che le azioni sieno necessarie ad imitare a colui che di esser poeta desidera.</p>
<p>Se adunque, o Alterati, non ci ha in fra tutte le spezie di poesia alcuna che non usi la finzione e la favola, e questa è imitazione di azioni, e se la favola si tira dreto tutte le parti della poesia e sopra di esse tutte si fondono et a lei come a fine si riducono, come il costume, la sentenza, gli affetti, lo apparato, la armonia e la orazione, se tutti i precettori di questa arte et i migliori vogliono che solo per imitare azioni il poeta sia degno di esser poeta, e se noi veggiamo Omero, Virgilio, Seneca, Euripide, Eschilo, Sofocle, Aristofane, Terenzio, Plauto, Teocrito, Dante, il Petrarca, il Bembo et il Casa, e quanti mai furono buoni e lodati poeti, avere imitato azioni, non fia mai detto che la Accademia delli Alterati sia sì audace che contro a tante opinione determini che non sia necessario allo esser poeta imitare azioni; o che almeno, se ciò avverrà, il Desioso non abbia or dimostro la opinione di sì lodati poeti e precettori di questa tanto eccellente e nobile arte, per la quale immortal grido et eterna fama gli scrittori e gli imitati da loro hanno con gran gloria conseguito, i quali altretanta o più noi seguendo, et azioni nelle poesie solo imitando, senza alcun dubbio ne riporteremo.</p>
</div1>
</body>
</text>
</TEI.2>
