<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2> 
<teiHeader>
  <fileDesc>
    <titleStmt>
      <title>Le sottilissime astuzie di Bertoldo</title>
      <author>Giulio Cesare Croce</author>
    </titleStmt>
    <extent>135 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000151</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Le sottilissime astuzie di Bertoldo ; Le piacevoli e ridicole simplicita di Bertoldino ; Col Dialogus Salomonis et Marcolphi e il suo primo volgarizzamento a stampa</title>
        <author>Croce , Giulio Cesare</author>
        <editor id="ed">Camporesi, Piero</editor>
        <publisher>G. Einaudi</publisher>
        <pubPlace>Torino</pubPlace>
        <date>1978</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>853.5 - NARRATIVA ITALIANA. 1585-1748</term>
      </keywords>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2002-11-25T00:00:00.000+02:00</date>
      <respStmt>
        <name>Marta Zanazzi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-04-28T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text> 
<body> 
<head>Le sottilissime astuzie di Bertoldo</head> 
<div1 type="prefazione"> 
<head rend="italic">Proemio</head> 
<p>Qui non ti narrerò, benigno lettore, il giudicio di Paris, non il ratto di
Elena, non l'incendio di Troia, non il passaggio d'Enea in Italia, non i longhi
errori di Ulisse, non le magiche operazioni di Circe, non la distruzzione di
Cartagine, non l'esercito di Serse, non le prove di Alessandro, non la fortezza
di Pirro, non i trionfi di Mario, non le laute mense di Lucullo, non i magni
fatti di Scipione, non le vittorie di Cesare, non la fortuna di Ottaviano,
poiché di simil fatti le istorie ne danno a chi legge piena contezza; ma bene
t'appresento innanzi un villano brutto e mostruoso sì, ma accorto e astuto, e
di sottilissimo ingegno; a tale, che paragonando la bruttezza del corpo con la
bellezza dell'animo, si può dire ch'ei sia proprio un sacco di grossa tela,
fodrato di dentro di seta e oro. Quivi udirai astuzie, motti, sentenze,
arguzie, proverbi e stratageme sottilissime e ingegnose da far trasecolare non
che stupire. Leggi dunque, che di ciò trarrai grato e dolce trattenimento,
essendo l'opera piacevole e di molta dilettazione.</p> 
<p>Nel tempo che il Re Alboino, Re dei Longobardi si era insignorito quasi di
tutta Italia, tenendo il seggio reggale nella bella città di Verona, capitò
nella sua corte un villano, chiamato per nome Bertoldo, il qual era uomo
difforme e di bruttissimo aspetto; ma dove mancava la formosità della persona,
suppliva la vivacità dell'ingegno: onde era molto arguto e pronto nelle
risposte, e oltre l'acutezza dell'ingegno, anco era astuto, malizioso e tristo
di natura. E la statura sua era tale, come qui si descrive.</p> 
</div1> 
<div1 type="capitolo"> 
<head rend="italic">Fattezze di Bertoldo.</head> 
<p>Prima, era costui picciolo di persona, il suo capo era grosso e tondo come
un pallone, la fronte crespa e rugosa, gli occhi rossi come di fuoco, le ciglia
lunghe e aspre come setole di porco, l'orecchie asinine, la bocca grande e
alquanto storta, con il labro di sotto pendente a guisa di cavallo, la barba
folta sotto il mento e cadente come quella del becco, il naso adunco e
righignato all'insù, con le nari larghissime; i denti in fuori come il
cinghiale, con tre overo quattro gosci sotto la gola, i quali, mentre che esso
parlava, parevano tanti pignattoni che bollessero; aveva le gambe caprine, a
guisa di satiro, i piedi lunghi e larghi e tutto il corpo peloso; le sue calze
erano di grosso bigio, e tutte rappezzate sulle ginocchia, le scarpe alte e
ornate di grossi tacconi. In somma costui era tutto il roverso di Narciso.</p> 
</div1> 
<div1 type="capitolo"> 
<head rend="italic">Audacia di Bertoldo.</head> 
<p>Passò dunque Bertoldo per mezo a tutti quei signori e baroni, ch'erano
innanzi al Re, senza cavarsi il cappello né fare atto alcuno di riverenza e
andò di posta a sedere appresso il Re, il quale, come quello che era benigno di
natura e che ancora si dilettava di facezie, s'imaginò che costui fosse qualche
stravagante umore, essendo che la natura suole spesse volte infondere in simili
corpi mostruosi certe doti particolari che a tutti non è così larga donatrice;
onde, senza punto alterarsi, lo cominciò piacevolmente ad interrogare,
dicendo:</p> 
</div1> 
<div1 type="capitolo"> 
<head rend="italic">Ragionamento fra il Re e Bertoldo.</head> 
<sp>
<speaker>RE</speaker>
<p>Chi sei tu, quando nascesti e di che parte sei?</p>
</sp> 
<sp>
<speaker>BERTOLDO</speaker>
<p>Io son uomo, nacqui quando mia madre mi fece e il mio paese è in questo
mondo.</p>
</sp> 
<sp>
<speaker>RE</speaker>
<p>Chi sono gli ascendenti e descendenti tuoi?</p>
</sp> 
<sp>
<speaker>BERTOLDO</speaker>
<p>I fagiuoli, i quali bollendo al fuoco vanno ascendendo e descendendo su e
giù per la pignatta.</p>
</sp> 
<sp>
<speaker>RE</speaker>
<p>Hai tu padre, madre, fratelli e sorelle?</p>
</sp> 
<sp>
<speaker>BERTOLDO</speaker>
<p>Ho padre, madre, fratelli e sorelle, ma sono tutti morti.</p>
</sp> 
<sp>
<speaker>RE</speaker>
<p>Come gli hai tu, se sono tutti morti?</p>
</sp> 
<sp>
<speaker>BERTOLDO</speaker>
<p>Quando mi parti da casa io gli lasciai che tutti dormivano e per questo io
dico a te che tutti sono morti; perché, da uno che dorme ad uno che sia morto
io faccio poca differenza, essendo che il sonno si chiama fratello della
morte.</p>
</sp> 
<sp>
<speaker>RE</speaker>
<p>Qual è la più veloce cosa che sia?</p>
</sp> 
<sp>
<speaker>BERTOLDO</speaker>
<p>Il pensiero.</p>
</sp> 
<sp>
<speaker>RE</speaker>
<p>Qual è il miglior vino che sia?</p>
</sp> 
<sp>
<speaker>BERTOLDO</speaker>
<p>Quello che si beve a casa d'altri.</p>
</sp> 
<sp>
<speaker>RE</speaker>
<p>Qual è quel mare che non s'empie mai?</p>
</sp> 
<sp>
<speaker>BERTOLDO</speaker>
<p>L'ingordigia dell'uomo avaro.</p>
</sp> 
<sp>
<speaker>RE</speaker>
<p>Qual è la più brutta cosa che sia in un giovane?</p>
</sp> 
<sp>
<speaker>BERTOLDO</speaker>
<p>La disubidienza.</p>
</sp> 
<sp>
<speaker>RE</speaker>
<p>Qual è la più brutta cosa che sia in un vecchio?</p>
</sp> 
<sp>
<speaker>BERTOLDO</speaker>
<p>La lascivia.</p>
</sp> 
<sp>
<speaker>RE</speaker>
<p>Qual è la più brutta cosa che sia in un mercante?</p>
</sp> 
<sp>
<speaker>BERTOLDO</speaker>
<p>La bugia.</p>
</sp> 
<sp>
<speaker>RE</speaker>
<p>Qual è quella gatta che dinanzi ti lecca e di dietro ti sgraffa?</p>
</sp> 
<sp>
<speaker>BERTOLDO</speaker>
<p>La puttana.</p>
</sp> 
<sp>
<speaker>RE</speaker>
<p>Qual è il più gran fuoco che sia in casa?</p>
</sp> 
<sp>
<speaker>BERTOLDO</speaker>
<p>La mala lingua del servitore.</p>
</sp> 
<sp>
<speaker>RE</speaker>
<p>Qual è il più gran pazzo che sia?</p>
</sp> 
<sp>
<speaker>BERTOLDO</speaker>
<p>Colui che si tiene il più savio.</p>
</sp> 
<sp>
<speaker>RE</speaker>
<p>Quali sono le infermità incurabili?</p>
</sp> 
<sp>
<speaker>BERTOLDO</speaker>
<p>La pazzia, il cancaro e i debiti.</p>
</sp> 
<sp>
<speaker>RE</speaker>
<p>Qual è quel figlio ch'abbrugia la lingua a sua madre?</p>
</sp> 
<sp>
<speaker>BERTOLDO</speaker>
<p>Lo stuppino della lucerna.</p>
</sp> 
<sp>
<speaker>RE</speaker>
<p>Come faresti a portarmi dell'acqua in un crivello e non la spandere?</p>
</sp> 
<sp>
<speaker>BERTOLDO</speaker>
<p>Aspettarei al tempo del ghiaccio, e poi te la porterei.</p>
</sp> 
<sp>
<speaker>RE</speaker>
<p>Quali sono quelle cose che l'uomo le cerca e non le vorria trovare?</p>
</sp> 
<sp>
<speaker>BERTOLDO</speaker>
<p>I pedocchi nella camiscia, i calcagni rotti e il necessario brutto.</p>
</sp> 
<sp>
<speaker>RE</speaker>
<p>Come faresti a pigliar un lepre senza cane?</p>
</sp> 
<sp>
<speaker>BERTOLDO</speaker>
<p>Aspettarei che fosse cotto e poi lo pigliarei.</p>
</sp> 
<sp>
<speaker>RE</speaker>
<p>Tu hai un buon cervello, s'ei si vedesse.</p>
</sp> 
<sp>
<speaker>BERTOLDO</speaker>
<p>E tu saresti un bello umore, se non rangiasti.</p>
</sp> 
<sp>
<speaker>RE</speaker>
<p>Orsù, addimandami ciò che vuoi, ch'io son qui pronto per darti tutto quello
che tu mi chiederai.</p>
</sp> 
<sp>
<speaker>BERTOLDO</speaker>
<p>Chi non ha del suo non può darne ad altri.</p>
</sp> 
<sp>
<speaker>RE</speaker>
<p>Perché non ti poss'io dare tutto quello che tu brami?</p>
</sp> 
<sp>
<speaker>BERTOLDO</speaker>
<p>Io vado cercando felicità, e tu non l'hai; e però non puoi darla a me.</p>
</sp> 
<sp>
<speaker>RE</speaker>
<p>Non son io dunque felice, sedendo sopra questo alto seggio, come io
faccio?</p>
</sp> 
<sp>
<speaker>BERTOLDO</speaker>
<p>Colui che più in alto siede, sta più in pericolo di cadere al basso e
precipitarsi.</p>
</sp> 
<sp>
<speaker>RE</speaker>
<p>Mira quanti signori e baroni mi stanno attorno per ubidirmi e onorarmi.</p>
</sp> 
<sp>
<speaker>BERTOLDO</speaker>
<p>Anco i formiconi stanno attorno al sorbo e gli rodono la scorza.</p>
</sp> 
<sp>
<speaker>RE</speaker>
<p>Io splendo in questa corte come propriamente splende il sole fra le minute
stelle.</p>
</sp> 
<sp>
<speaker>BERTOLDO</speaker>
<p>Tu dici la verità, ma io ne veggio molte oscurate dall'adulazione.</p>
</sp> 
<sp>
<speaker>RE</speaker>
<p>Orsù, vuoi tu diventare uomo di corte?</p>
</sp> 
<sp>
<speaker>BERTOLDO</speaker>
<p>Non deve cercar di legarsi colui che si trova in libertà.</p>
</sp> 
<sp>
<speaker>RE</speaker>
<p>Chi t'ha mosso dunque a venir qua?</p>
</sp> 
<sp>
<speaker>BERTOLDO</speaker>
<p>Il creder io che un re fosse più grande di statura degli altri uomini dieci
o dodeci piedi, e che esso avanzasse sopra tutti come avanzano i campanili
sopra tutte le case; ma io veggio che tu sei un uomo ordinario come gli altri,
se ben sei re.</p>
</sp> 
<sp>
<speaker>RE</speaker>
<p>Son ordinario di statura sì, ma di potenza e di ricchezza avanzo sopra gli
altri, non solo dieci piedi ma cento e mille braccia. Ma chi t'induce a fare
questi ragionamenti?</p>
</sp> 
<sp>
<speaker>BERTOLDO</speaker>
<p>L'asino del tuo fattore.</p>
</sp> 
<sp>
<speaker>RE</speaker>
<p>Che cosa ha da fare l'asino del mio fattore con la grandezza della mia
corte?</p>
</sp> 
<sp>
<speaker>BERTOLDO</speaker>
<p>Prima che fosti tu, né manco la tua corte, l'asino aveva raggiato quattro
mill'anni innanzi.</p>
</sp> 
<sp>
<speaker>RE</speaker>
<p>Ah, ah, ah! Oh sì che questa è da ridere.</p>
</sp> 
<sp>
<speaker>BERTOLDO</speaker>
<p>Le risa abondano sempre nella bocca de' pazzi.</p>
</sp> 
<sp>
<speaker>RE</speaker>
<p>Tu sei un malizioso villano.</p>
</sp> 
<sp>
<speaker>BERTOLDO</speaker>
<p>La mia natura dà così.</p>
</sp> 
<sp>
<speaker>RE</speaker>
<p>Orsù, io ti comando che or ora tu ti debbi partire dalla presenza mia, se
non io ti farò cacciare via con tuo danno e vergogna.</p>
</sp> 
<sp>
<speaker>BERTOLDO</speaker>
<p>Io anderò, ma avertisci che le mosche hanno questa natura, che se bene sono
cacciate via, ritornano ancora: però se tu mi farai cacciar via, io tornerò di
nuovo ad insidiarti.</p>
</sp> 
<sp>
<speaker>RE</speaker>
<p>Or va'; e se non torni a me come fanno le mosche, io ti farò battere via il
capo.</p>
</sp> 
</div1> 
<div1 type="capitolo"> 
<head rend="italic">Astuzia di Bertoldo.</head> 
<p>Partissi dunque Bertoldo, e andatosene a casa e pigliato uno asino vecchio,
ch'egli aveva, tutto scorticato sulla schiena e sui fianchi e mezo mangiato
dalle mosche, e montatovi sopra, tornò di nuovo alla corte del Re accompagnato
da un milione di mosche e di tafani che tutti insieme facevano un nuvolo
grande, sì che a pena si vedeva, e gionto avanti al Re, disse:</p> 
<sp>
<speaker>BERTOLDO</speaker>
<p>Eccomi, o Re, tornato a te.</p>
</sp> 
<sp>
<speaker>RE</speaker>
<p>Non ti diss'io che, se tu non tornavi a me come mosca, ch'io ti farei gettar
via il capo dal busto?</p>
</sp> 
<sp>
<speaker>BERTOLDO</speaker>
<p>Le mosche non vanno elleno sopra le carogne?</p>
</sp> 
<sp>
<speaker>RE</speaker>
<p>Sì, vanno.</p>
</sp> 
<sp>
<speaker>BERTOLDO</speaker>
<p>Or eccomi tornato sopra una carogna scorticata e tutta carica di mosche,
come tu vedi, che quasi l'hanno mangiata tutta e me insieme ancora: onde mi
tengo aver servato quel tanto che io di far promissi.</p>
</sp> 
<sp>
<speaker>RE</speaker>
<p>Tu sei un grand'uomo. Or va, ch'io ti perdono, e voi menatelo a
mangiare.</p>
</sp> 
<sp>
<speaker>BERTOLDO</speaker>
<p>Non mangia colui che ancora non ha finito l'opera.</p>
</sp> 
<sp>
<speaker>RE</speaker>
<p>Perché, hai tu forse altro da dire?</p>
</sp> 
<sp>
<speaker>BERTOLDO</speaker>
<p>Io non ho ancora incominciato.</p>
</sp> 
<sp>
<speaker>RE</speaker>
<p>Orsù, manda via quella carogna, e tu ritirati alquanto da banda perché io
veggio venire in qua due donne che devono forse voler audienza da me; e come io
le avrò ispedite, tornaremo di nuovo a ragionare insieme.</p>
</sp> 
<sp>
<speaker>BERTOLDO</speaker>
<p>Io mi ritiro, ma guarda a dare la sentenza giusta.</p>
</sp> 
</div1> 
<div1 type="capitolo"> 
<head rend="italic">Lite donnesca.</head> 
<p>Vennero dunque due donne dinanzi al Re, e una di quelle aveva rubbato uno
specchio di cristallo all'altra, e quella di chi era lo specchio si chiamava
Aurelia, e l'altra che l'aveva rubbato si chiamava Lisa, la quale aveva il
detto specchio in mano. E Aurelia querelandosi innanzi al re, disse:</p> 
<sp>
<speaker>AURELIA</speaker>
<p>Sappi, Signore, che costei ieri sera fu nella camera mia e mi rubbò quello
specchio di cristallo ch'ella tiene in mano. Io gliel'ho addimandato più volte,
ed essa me lo nega e non me lo vuol restituire, e però io t'addimando
giustizia.</p>
</sp> 
<sp>
<speaker>LISA</speaker>
<p>Questa non è la verità, anzi sono più giorni ch'io lo comprai dei miei
danari e non so come costei abbia tanto ardire di chiedere quello che non è
suo.</p>
</sp> 
<sp>
<speaker>AURELIA</speaker>
<p>Deh, giustissimo Re, non dar credito alle false parole di costei, perché
ella è una ladra publica che non ha conscienza né fede, e sappi tua Maestà che
io non mi sarei mossa a chiedere quello che non è mio per tutto l'oro del
mondo.</p>
</sp> 
<sp>
<speaker>LISA</speaker>
<p>O che conscienza grossa! Sa ella mo' bene dare ad intendere di essere lei
quella dalla ragione, e chi ti credesse, ah, sorella, ne sapresti trovare delle
megliori? Ma noi siamo dinanzi a un giudice che conoscerà la mia innocenza e la
tua falsità.</p>
</sp> 
<sp>
<speaker>AURELIA</speaker>
<p>O terra, perché non t'apri a inghiottire questa ribalda che con tanta
sfacciataggine nega quello che è mio, e di più si sforza dare ad intendere di
esser lei quella dalla ragione e io dal torto? O Cielo, scopri tu la verità di
questo fatto.</p>
</sp> 
</div1> 
<div1 type="capitolo"> 
<head rend="italic">Sentenza giusta del Re.</head> 
<sp>
<speaker>RE</speaker>
<p>Orsù, achettatevi, che or ora io vi consolarò. Pigliate qua voi questo
specchio e spezzatelo minutamente e diassene tanti pezzi all'una quanto
all'altra e così tutte dua saranno contente. Che ne dite voi?</p>
</sp> 
<sp>
<speaker>LISA</speaker>
<p>Io sì mi contento, perché così sarà finita la lite fra noi, né gridaremo più
insieme.</p>
</sp> 
<sp>
<speaker>AURELIA</speaker>
<p>No, no. Diasi pur più tosto a lei che romperlo, perché io non potrei mai
soffrire di vedere che fosse spezzato così bello specchio; e chi sa che un
giorno, rimorsa dalla conscienza, ella non me lo renda. Portiselo dunque costei
intiero a casa e sia qui finita la nostra tenzone.</p>
</sp> 
<sp>
<speaker>LISA</speaker>
<p>La sentenza del re mi piace; spezzisi pure, che mai più non avremo da
rengare insieme. Su, che si venghi al fatto.</p>
</sp> 
</div1> 
<div1 type="capitolo"> 
<head rend="italic">Prudenza del Re.</head> 
<sp>
<speaker>RE</speaker>
<p>Orsù, io conosco veramente che lo specchio è di colei che non vuole che si
spezzi; perché al pianto, alle lagrime e al supplicare ch'ella fa, quanto al
giudicio mio, mostra segno chiarissimo ch'ella n'è patrona e che quest'altra
gliel'ha involato. Diasi adunque lo specchio a lei e mandisi via l'altra
vergognosamente.</p>
</sp> 
<sp>
<speaker>AURELIA</speaker>
<p>Io ti ringrazio infinitamente, benignissimo Signore, poiché conoscendo con
la tua prudenza la malizia di costei, hai dato la sentenza retta, come giusto
giudice; onde pregarò sempre il cielo che ti conservi e ti dia tutte le
prosperità che desideri.</p>
</sp> 
<sp>
<speaker>RE</speaker>
<p>Va' in pace, e sforzati d'esser da bene. In vero si conosce che lo specchio
è di costei perché al lagrimar ch'ella faceva, mostrava chiaro segno ch'ei
fosse suo.</p>
</sp> 
</div1> 
<div1 type="capitolo"> 
<head rend="italic">Bertoldo ridendo di tal sentenza, dice:</head> 
<sp>
<speaker>BERTOLDO</speaker>
<p>Questa non è buona cognizione, o Re.</p>
</sp> 
<sp>
<speaker>RE</speaker>
<p>Perché non è buona cognizione?</p>
</sp> 
<sp>
<speaker>BERTOLDO</speaker>
<p>Tu credi dunque alle lagrime delle donne?</p>
</sp> 
<sp>
<speaker>RE</speaker>
<p>Perché non vuoi tu ch'io gli creda?</p>
</sp> 
<sp>
<speaker>BERTOLDO</speaker>
<p>Or non sai tu che il suo pianto è un inganno? e che ogni cosa ch'esse fanno
o dicono è l'istesso, però ch'esse piangono con gli occhi e ridono con il
cuore; ti sospirano dinanzi, poi ti burlano di dietro, parlano al contrario di
quello ch'esse pensano, e pensano al contrario di quello ch'esse parlano; però
il versare delle lagrime loro, lo sbattersi, la mutazione della faccia, tutte
sono fraudi, inganni e tradimenti che gli scorrono per la mente per adempire i
loro ingordi e insaziabili desiderii.</p>
</sp> 
</div1> 
<div1 type="capitolo"> 
<head rend="italic">Lodi date dal Re alle donne.</head> 
<sp>
<speaker>RE</speaker>
<p>Tanto hanno in esse bontà le donne, senno e prudenza, quanto alcuna di
queste cose da te impostegli a torto; e se a sorte pur una pecca per fragilità
è degna di scusa per esser ella più molle e più facile al cadere in questi
diffetti che non è l'uomo. Prima, la donna ama il suo marito, genera i
figliuoli, gli alleva, gli nodrisce, gli costuma e gli mostra tutte le buone
creanze. La donna regge la casa, mantien la robba, custodisce la famiglia,
sollecita le serve e provede a tutti i disordini che possono avvenire in casa,
ama con fedeltà, è dolce da pratticare, nobile da conversare, schietta nel
contrattare e discreta nel comandare, pronta nell'ubidire, onesta nel
ragionare, modesta nel procedere, sobria nel mangiare, parca nel bere, mansueta
con quelli di casa e trattabile con quelli di fuora. In somma, la donna apresso
l'uomo si può dire ch'ella sia una gemma orientale, legata in oro purissimo; e
per una che caschi in qualche frenesia o umore stravagante, mille all'incontro
ne sono onestissime e da bene; e però io tengo che la sentenza da me data sia
stata giusta.</p>
</sp> 
<sp>
<speaker>BERTOLDO</speaker>
<p>Veramente si vede che tu ami molto le donne, e però hai fatto sì bella
spiegata di parole in lode loro. Ma che dirai tu se io ti farò tornare a dietro
tutto quello che in suo favore hai detto, prima che tu vadi a dormire doman di
sera?</p>
</sp> 
<sp>
<speaker>RE</speaker>
<p>Quando tu farai questo, il quale tengo che sia impossibile che lo facci, io
dirò che tu sei il primo uomo del mondo; ma se tu non lo farai io ti farò
impiccar subito.</p>
</sp> 
<sp>
<speaker>BERTOLDO</speaker>
<p>Orsù, a rivederci domani.</p>
</sp> 
<p>Così, essendo sera, il Re si ritirò nelle sue stanze e Bertoldo, dopo aver
cenato, andò a dormire alla stalla per quella notte, andando fantasticando fra
sé di trovar strada acciò che il Re cantasse alla roversa di quanto avea detto
in lode delle donne; e, avendo pensato una nuova astuzia, si pose a dormire,
aspettando il giorno per porla in essecuzione.</p> 
</div1> 
<div1 type="capitolo"> 
<head rend="italic">Astuzia di Bertoldo.</head> 
<p>Venuta la mattina, Bertoldo si levò dalla paglia e andò a trovare quella
femina alla quale il Re aveva data la sentenza in favore e gli disse:</p> 
<sp>
<speaker>BERTOLDO</speaker>
<p>Tu non sai quello che ha determinato il Re?</p>
</sp> 
<sp>
<speaker>AURELIA</speaker>
<p>Io non so nulla se tu non me lo dici.</p>
</sp> 
<sp>
<speaker>BERTOLDO</speaker>
<p>Egli ha commesso che lo specchio sia spezzato, com'ei disse, e dato la metà
a quell'altra perché ella si è appellata della sentenza; onde il Re, per non
udire più querelle, vuole, col dividerlo, sodisfare all'una e all'altra.</p>
</sp> 
<sp>
<speaker>AURELIA</speaker>
<p>Come che il Re ha determinato che il mio specchio sia spezzato, se di già
egli ha sentenziato ch'esso mi sia restituito sano e intiero? Oh, che tu mi
burli, va' via!</p>
</sp> 
<sp>
<speaker>BERTOLDO</speaker>
<p>Io non ti burlo, certo; che gliel'ho udito dire con la sua propria
bocca.</p>
</sp> 
<sp>
<speaker>AURELIA</speaker>
<p>Ohimè, che è quello ch'io sento; forsi ei fa questo per dar sodisfazzione a
quella maledetta femina. Oh che giuste sentenze, oh che nobili azzioni d'un Re,
oh povera giustizia, come sei tu bene amministrata, poiché adesso si crede più
alla bugia che alla verità. Oh misera me! Pur converrà ch'io ti veggia rotto in
mille pezzi, caro il mio specchio, uh, uh!</p>
</sp> 
<sp>
<speaker>BERTOLDO</speaker>
<p>Il ciel volesse che non vi fusse di peggio.</p>
</sp> 
<sp>
<speaker>AURELIA</speaker>
<p>E che cosa vi può essere di peggio per me che questo?</p>
</sp> 
<sp>
<speaker>BERTOLDO</speaker>
<p>Egli ha ordinato una legge che ogni uomo debba prendere sette mogli. Or mira
un poco tu che ruina sarà per le case con tante femine.</p>
</sp> 
<sp>
<speaker>AURELIA</speaker>
<p>Come, ch'ei vuole che ogni uomo pigli sette mogli? Oh questo è ben peggio
che s'ei facesse rompere quanti specchi sono nella città. Ma che pazzia è
questa che gli è saltata nel capo?</p>
</sp> 
<sp>
<speaker>BERTOLDO</speaker>
<p>Io non ti so dire altro, e t'ho detto tutto quello che a lui ho udito dire;
a voi donne sta il diffendervi, prima che il male vada più avanti.</p>
</sp> 
<p>Così avendogli cacciato questo pulce nell'orecchio si partì da lei e se ne
tornò alla corte aspettando di udire qualche gran novità avanti che fusse
notte.</p> 
</div1> 
<div1 type="capitolo"> 
<head rend="italic">Tumulto di donne della città per questa baia.</head> 
<p>Partito Bertoldo, Aurelia credendosi che ciò fusse la verità, subito andò a
trovare le sue vicine e gli fece palese quel tanto che da Bertoldo aveva udito;
le quali, udendo tal cosa, entrarono in tanta smania e in tanta furia che
gettavano fuoco per tutto; e in meno d'un'ora si sparse tal nuova per tutta la
città; onde si raccolsero insieme più di due milla femine, le quali, avendo
discorso gran pezzo sopra tal fatto, si risolsero alla fine di andar a trovar
il Re e quivi alla sua presenza gridar tanto e far tanto romore, che esso,
vinto dalla loro importunità, si risolvesse a fare che la legge da lui
nuovamente imposta non andasse più avanti. E così, tutte piene di rabbia e
colme di sdegno, andarono a corte e ivi gionte cominciarono a fare i più gran
strepiti e le maggior grida del mondo, a tale che il Re era quasi stordito, né
sapendo la cagione di così gran tumulto, restò tutto confuso e pieno di
maraviglia; laonde non potendo più sopportar tanta insolenza, tratto dalla
colera e dallo sdegno, fu sforzato di ponere la pazienza da una banda
nell'ultimo.</p> 
</div1> 
<div1 type="capitolo"> 
<head rend="italic">Il Re va in colera con le donne e Bertoldo gode.</head> 
<p>E rivolto a quelle con faccia turbata, disse loro: «Che novità è questa
ch'io sento? e di dove procede questa sollevazione? chi vi ha messo in tanta
smania? dove nasce tanto fracasso? perché fate tanta ruina? sete voi forse
spiritate? che malanno avete? Ditelo in mal ora, femine del diavolo».</p> 
<sp>
<speaker>DONNE</speaker>
<p>Che novità è la tua, o Re? Che umore di pazzia ti è saltato nel capo –
rispose una delle più audaci e rabbiose – che frenesia ti è tocca a
ordinare che ogn'uomo pigli sette mogli? O che nobile considerazione di
prudente re! Ma sappi certo che ella non ti anderà fatta.</p>
</sp> 
<sp>
<speaker>RE</speaker>
<p>Che cosa dite voi sciocche? Parlate pianamente, ch'io v'intenda, e vi
risponderò.</p>
</sp> 
<sp>
<speaker>DONNE</speaker>
<p>Parlar pianamente, eh? Anzi bisognarebbe tirarti giù di quel seggio regale,
dove ora siedi, e cavarti ambidue gli occhi.</p>
</sp> 
<sp>
<speaker>RE</speaker>
<p>Che ingiuria, che dispiacere v'ho fatto io? Ditelo alla schietta, e non
v'affocate tanto, cagne rabbiose che sete.</p>
</sp> 
<sp>
<speaker>DONNE</speaker>
<p>Non te l'abbiamo noi detto un'altra volta?</p>
</sp> 
<sp>
<speaker>RE</speaker>
<p>Io non vi ho bene inteso, però tornatelo a dire.</p>
</sp> 
<sp>
<speaker>DONNE</speaker>
<p>Non è il peggior sordo, quanto quello che non vuole udire. Noi ti torniamo a
dire che tu hai fatto un grande errore a ordinare per legge che ogn'uomo pigli
sette donne per moglie, e che tu dovresti attendere ai negozi tuoi e del tuo
regno e non t'impacciare in quello che a te non s'appartiene. Hai tu inteso
adesso? Ma ben si vede che non hai punto di cervello e che sei pazzo
affatto.</p>
</sp> 
</div1> 
<div1 type="capitolo"> 
<head rend="italic">Il Re scaccia le donne e biasma il sesso feminile.</head> 
<p>Ah, sesso ingrato e discortese, quando feci io tal legge? Levatevi or ora
dalla presenza mia e andate alla malora, seme ribaldo e importuno, che adesso
io conosco chiaramente che donna non vuol dinotare altro che danno e femina
semina zizanie e discordie, che dalla casa ov'ella si parte si tira dietro ciò
che può col rastello, e dove ella entra vi porta la fiamma e il fuoco; ella è
una sentina d'inganni e di tradimenti, un baratro infernale nel quale si
sentono di continuo i pianti e i lamenti de' miseri mariti; elle sono la ruina
de' padri, tormento delle madri, flagello de' fratelli, vergogna de' parenti,
consumamento delle case, e in somma elle sono pena e afflizzione di tutto il
genere umano. Andate via tutte nella mala perdizione e non mi tornate mai più
innanzi, spiriti infernali e bestie malvagie che voi sete. Oh che fracasso, oh
che rovina hanno fatto queste pazze scatenate per niente! Ma s'io posso sapere
chi sia stato l'auttore di questa novità, io son risoluto di riconoscerlo
secondo ch'egli merita. Ecco che pur sono andate via queste insolenti, che poco
vi è mancato ch'esse non mi abbino cavati gli occhi con le dita.</p> 
<p>Partite le donne e quietatosi alquanto il Re, Bertoldo ch'era stato in
disparte ad ascoltar il tutto, essendogli riuscito il suo disegno, si fece,
ridendo, innanzi al Re e gli disse:</p> 
<sp>
<speaker>BERTOLDO</speaker>
<p>Che dici, o Re? Non ti diss'io che prima che tu andasti a letto il giorno
d'oggi tu leggeresti il libro alla roversa di questo che ieri dicesti in lode
delle donne? Or vedi, ch'elle ti hanno chiarito.</p>
</sp> 
<sp>
<speaker>RE</speaker>
<p>O che cervelli diabolici andar a trovare inventiva ch'io abbia ordinato che
ogni uomo debba prendere sette mogli, cosa che mai non m'imaginai, né pure me
la sognai. O che mal seme, o che crudel razza!</p>
</sp> 
<sp>
<speaker>BERTOLDO</speaker>
<p>Tu sai i patti che sono fra te e me.</p>
</sp> 
<sp>
<speaker>RE</speaker>
<p>Tu hai molto ben ragione; però vien, siedi meco su questo seggio regale,
poiché tu l'hai meritato.</p>
</sp> 
<sp>
<speaker>BERTOLDO</speaker>
<p>Non ponno capire quattro natiche in un istesso seggio.</p>
</sp> 
<sp>
<speaker>RE</speaker>
<p>Io ne farò fare un altro appresso di questo e vi sederai su, e darai
audienza come me.</p>
</sp> 
<sp>
<speaker>BERTOLDO</speaker>
<p>Né amore, né signoria non vuol compagnia; però governa pur tu, che sei
Signore.</p>
</sp> 
<sp>
<speaker>RE</speaker>
<p>Io dubito che tu sia stato l'auttore di questo fracasso.</p>
</sp> 
<sp>
<speaker>BERTOLDO</speaker>
<p>Tu l'hai indovinato alla prima e non mi puoi castigare altrimente perch'io
mi son ingegnato per adempire quanto avea promesso di fare.</p>
</sp> 
<sp>
<speaker>RE</speaker>
<p>Orsù, poiché questa è stata tua invenzione, io ti perdono; ma come hai tu
ordita questa diavoleria?</p>
</sp> 
<sp>
<speaker>BERTOLDO</speaker>
<p>Io sono andato a trovar colei alla quale tu concedesti lo specchio e gli ho
dato ad intendere che tu volevi di nuovo farlo spezzare e darne la metà alla
sua avversaria, e di più che tu avevi ordinato che ogn'uomo pigliasse sette
mogli e perciò costei aveva radunato così gran numero di femine insieme e hanno
fatto lo schiamazzo che tu hai sentito.</p>
</sp> 
</div1> 
<div1 type="capitolo"> 
<head rend="italic">Il Re si pente di aver detto male delle donne, onde torna
di nuovo a lodarle.</head> 
<sp>
<speaker>RE</speaker>
<p>Tu sei stato un grand'inventore, ma però di malizia, e tu hai quasi causato
un gran disordine oggi, e hanno avuto mille raggioni, non che una, a muoversi
ad ira contro di me; e non potevo credere che il sesso donnesco fusse così
privo di cervello che si movesse a far tanto rumore senza grandissima cagione;
e qual maggior occasione di questa gli potevi tu dare a farle irritare verso di
me? E a me parimente hai dato occasione di dire contro di loro quello ch'io non
vorrei aver detto per tutto l'oro del mondo; e ne son dolente e pentito, e
torno a dire che la donna è un fonte di virtù, un fiume di bontà, un giardino
di costumi, un monte di benignità, un prato di gentilezza, un campo di
cortesia, un specchio di prudenza, una torre di magnanimità, un mare di
pudicizia, e un fermo scoglio di costanza e di fermezza. Però chi vuol essere
mio amico non dica male delle donne, perch'elle non offendono alcuno, non
portano armi, non cercano risse, ma sono tutte mansuete, placide, benigne e
quiete, amabili e ornate di tutte le creanze, siché non incitar più l'ira mia
verso di loro perché io ti farò dare condegno castigo.</p>
</sp> 
<sp>
<speaker>BERTOLDO</speaker>
<p>Io non toccherò più le corde di questa cittera, ma attenderemo ad altro e
saremo amici.</p>
</sp> 
<sp>
<speaker>RE</speaker>
<p>Sì, perché dice il proverbio: sta' discosto all'acqua corrente e da can che
mostra il dente.</p>
</sp> 
<sp>
<speaker>BERTOLDO</speaker>
<p>Ancora, l'acqua cheta e l'uomo che tace, non mi piace.</p>
</sp> 
</div1> 
<div1 type="capitolo"> 
<head rend="italic">La Regina manda a domandar Bertoldo al Re, perché lo vuol
vedere.</head> 
<p>Mentre ragionavano così famigliarmente il Re e Bertoldo, gionse un messo da
parte della Regina, il qual disse al Re come la Regina desiderava di vedere
Bertoldo, pregando sua Maestà a mandarglielo; e perché ella aveva inteso che
costui si pigliava spasso di burlar le donne, aveva fatto pensiero di farlo
bastonare ben bene; onde il Re, udito la dimanda della Regina, volto a
Bertoldo, gli disse:</p> 
<sp>
<speaker>RE</speaker>
<p>La Regina ha mandato a domandarti. Ecco il messo, il qual è venuto a posta,
ch'ella brama di vederti.</p>
</sp> 
<sp>
<speaker>BERTOLDO</speaker>
<p>Tanto per male, quanto per bene si portano le ambasciate.</p>
</sp> 
<sp>
<speaker>RE</speaker>
<p>La conscienza sempre rimorde l'uomo tristo.</p>
</sp> 
<sp>
<speaker>BERTOLDO</speaker>
<p>Il riso della corte non si confà con quello della villa.</p>
</sp> 
<sp>
<speaker>RE</speaker>
<p>L'innocente passa libero fra le bombarde.</p>
</sp> 
<sp>
<speaker>BERTOLDO</speaker>
<p>La donna irata, la fiamma impicciata e la padella forata son di gran danno
in casa.</p>
</sp> 
<sp>
<speaker>RE</speaker>
<p>Spesso interviene all'uomo tristo quello ch'ei teme.</p>
</sp> 
<sp>
<speaker>BERTOLDO</speaker>
<p>Il gambaro spesse volte salta fuora della padella per salvarsi, e si trova
nelle bragie.</p>
</sp> 
<sp>
<speaker>RE</speaker>
<p>Chi semina iniquità raccoglie de' mali.</p>
</sp> 
<sp>
<speaker>BERTOLDO</speaker>
<p>Sotto la scuffia bianca spesso vi sta la tigna ascosa.</p>
</sp> 
<sp>
<speaker>RE</speaker>
<p>Chi ha intricato la tela la destriga.</p>
</sp> 
<sp>
<speaker>BERTOLDO</speaker>
<p>Mal si può destricare, quando i capi sono avviluppati.</p>
</sp> 
<sp>
<speaker>RE</speaker>
<p>Chi semina le spine non vada senza scarpe.</p>
</sp> 
<sp>
<speaker>BERTOLDO</speaker>
<p>Non si può combattere contra più forti di sé.</p>
</sp> 
<sp>
<speaker>RE</speaker>
<p>Non temere che alcuno ti faccia oltraggio.</p>
</sp> 
<sp>
<speaker>BERTOLDO</speaker>
<p>Al buon confortatore non duole il capo.</p>
</sp> 
<sp>
<speaker>RE</speaker>
<p>Temi tu forsi che la Regina ti facci dispiacere?</p>
</sp> 
<sp>
<speaker>BERTOLDO</speaker>
<p>Donna iraconda, mar senza sponda.</p>
</sp> 
<sp>
<speaker>RE</speaker>
<p>La Regina è tutta piacevole e brama di vederti; però va' via allegramente, e
non dubitare.</p>
</sp> 
<sp>
<speaker>BERTOLDO</speaker>
<p>In ultimo se ne dirà, e tal ride che piangerà.</p>
</sp> 
</div1> 
<div1 type="capitolo"> 
<head rend="italic">Bertoldo è condotto dalla Regina.</head> 
<p>Così Bertoldo fu condotto dalla Regina, la quale avendo inteso, come vi
dissi, la burla fatta a quelle donne il giorno innanzi, aveva fatto preparare
alquanti bastoni e commesso alle sue donne che, serratolo in una camera, gli
sbattessero ben bene la polvere di sul mantello; e, subito ch'essa lo vide,
mirando quel mostruoso aspeto, tutta sdegnata, disse:</p> 
<sp>
<speaker>REGINA</speaker>
<p>Mira che ceffo di babuino.</p>
</sp> 
<sp>
<speaker>BERTOLDO</speaker>
<p>Il laveggio grida dietro la padella.</p>
</sp> 
<sp>
<speaker>REGINA</speaker>
<p>Come t'addimandi tu?</p>
</sp> 
<sp>
<speaker>BERTOLDO</speaker>
<p>Io non domando nulla.</p>
</sp> 
<sp>
<speaker>REGINA</speaker>
<p>Come ti chiami?</p>
</sp> 
<sp>
<speaker>BERTOLDO</speaker>
<p>Chi mi chiama, io gli rispondo.</p>
</sp> 
<sp>
<speaker>REGINA</speaker>
<p>Dico come tu t'appelli.</p>
</sp> 
<sp>
<speaker>BERTOLDO</speaker>
<p>Io non mi sono mai pelato, ch'io mi ricorda</p>
</sp> 
<p>Mentre che la Regina interrogava Bertoldo, una delle serve portò di nascosto
un vaso pieno d'acqua per fargli batter dentro il sedere, ma il villano astuto,
accortosi di ciò, stava molto bene avvertito, e subito pensò una nuova astuzia,
seguitando pur la Regina il suo parlare.</p> 
</div1> 
<div1 type="capitolo"> 
<head rend="italic">Astuzia di Bertoldo, perché non gli fusse bagnato il
podice.</head> 
<sp>
<speaker>REGINA</speaker>
<p>Come fai tu tante astuzie, che tu pari un indovino?</p>
</sp> 
<sp>
<speaker>BERTOLDO</speaker>
<p>Ogni volta che mi vien adacquato il sedere, io indovino ogni cosa, e so se
una donna fa l'amore e se ella ha mai fatto errore con alcuno, e s'ella è casta
overo impudica; e in somma io indovino ogni cosa, e se vi fusse chi mi volesse
bagnar di dietro io vi saprei dir ogni cosa adesso, adesso.</p>
</sp> 
</div1> 
<div1 type="capitolo"> 
<head rend="italic">Bertoldo scampa la furia dell'acqua.</head> 
<p>Allora quella serva che aveva portato il secchio con l'acqua per bagnarlo,
udendo tal parola, lo portò via pian piano, per sospetto di non essere scoperta
di qualche macchia; né ve ne fu alcuna che ardisse di fargli scherzo alcuno,
perché tutte avevano, come si suol dire, qualche straccio in bucato. Ma la
Regina, che ardeva di sdegno contro di costui, impose che esse pigliassero un
bastone per ciascheduna in mano e lo bastonassero ben bene; ond'esse se gli
avventarono addosso con maggior impeto che non fecero le furiose Baccanti
addosso al misero Orfeo. Onde, vedendosi il povero Bertoldo in così gran
pericolo, ricorse di nuovo all'usata astuzia, e rivolto a loro così disse:</p> 
</div1> 
<div1 type="capitolo"> 
<head rend="italic">Nuova astuzia di Bertoldo per non esser bastonato.</head> 
<sp>
<speaker>BERTOLDO</speaker>
<p>Quella di voi che ha trattato di avvelenar il Re alla mensa, quella sia la
prima a pigliare il legno e percuotermi, ch'io mi contento.</p>
</sp> 
<p>Allora tutte s'incominciarono a guardare l'una con l'altra, dicendo: «Io non
ho mai pensato di far questo»; «Né io», rispondeva l'altra, e così di mano in
mano risposero tutte e per sino la Regina, a tale ch'esse tornarono i bastoni
al suo luogo e il sagacissimo e buon Bertoldo restò illeso da quelle aspre
percosse per allora.</p> 
</div1> 
<div1 type="capitolo"> 
<head rend="italic">La Regina brama che Bertoldo sia bastonato per ogni
modo.</head> 
<p>La Regina, che tuttavia ardeva di sdegno contra Bertoldo, e volendo per ogni
modo ch'ei fosse bastonato, mandò a dire alle sue guardie che nell'uscir fuora
lo bastonassero senza remissione alcuna e lo fece accompagnare a quattro dei
suoi servi, i quali poi gli portassero la nuova di tutto quello ch'era
successo.</p> 
</div1> 
<div1 type="capitolo"> 
<head rend="italic">Astuzia sottilissima di Bertoldo, per non essere percosso
dalle guardie.</head> 
<p>Quando Bertoldo vidde che in modo alcuno non la poteva fuggire, ricorse
all'usato giudicio e, volto alla Regina disse: «Poi ch'io veggio chiaramente
che pur tu vuoi ch'io sia bastonato, fammi questa grazia: ti prego in cortesia,
che la domanda è onesta e la puoi fare, in ogni modo a te non importa pur ch'io
sia bastonato, di' a questi tuoi che mi vengono accompagnare, che dicano alle
guardie che portino rispetto al capo e che elle menino poi il resto alla
peggio».</p> 
<p>La Regina, non intendendo la metafora, comandò a coloro che dicessero alle
guardie che portassero rispetto al capo e che poi menassero il resto alla
peggio che sapevano; e così costoro, con Bertoldo innanzi, s'inviarono verso le
guardie, le quali aveano di già i legni in mano per servirlo della buona fatta;
onde Bertoldo incominciò a caminare innanzi agli altri di buon passo, sì che
era discosto da loro un buon tratto di mano. Quando coloro che l'accompagnavano
viddero le guardie all'ordine per far il fatto ed essendo omai Bertoldo
arrivato da quelle, cominciarono da discosto a gridare che portassero rispetto
al capo e che poi menassero il resto alla peggio, che così aveva ordinato la
Regina.</p> 
</div1> 
<div1 type="capitolo"> 
<head rend="italic">I servi sono bastonati in cambio di Bertoldo.</head> 
<p>Le guardie, vedendo Bertoldo innanzi agli altri, pensando che esso fusse il
capo di tutti, lo lasciarono passare senza fargli offesa alcuna, e quando
giunsero i servi gli cominciarono a tempestare di maniera con quei bastoni che
gli ruppero le braccia e la testa, e in somma non vi fu membro né osso che non
avesse la sua ricercata di bastone. sì tutti pesti e fracassati tornarono alla
Regina, la quale, avendo udito che Bertoldo con tale astuzia s'era salvato e
aveva fatto bastonare i servi in suo luoco, arse verso di lui di doppio sdegno
e giurò di volersene vendicare, ma per allora celò lo sdegno che ella avea,
aspettando nuova occasione; facendo in tanto medicare i servi, i quali, come vi
dissi, erano stati acconci per le feste, come si suol dire.</p> 
</div1> 
<div1 type="capitolo"> 
<head rend="italic">Bertoldo torna dal Re, e fa una burla a un parasito.</head>

<p>Venuto l'altro giorno, la sala reggale s'incominciò a empire di cavalieri e
baroni, secondo il solito, e Bertoldo non mancò di comparire al modo usato; là
onde vedutolo il Re, lo chiamò a sé e disse:</p> 
<sp>
<speaker>RE</speaker>
<p>E bene, come passò il negozio fra te e la Regina?</p>
</sp> 
<sp>
<speaker>BERTOLDO</speaker>
<p>Dall'orlo alla scarpa vi fu poco vantaggio.</p>
</sp> 
<sp>
<speaker>RE</speaker>
<p>Il mare era molto turbato.</p>
</sp> 
<sp>
<speaker>BERTOLDO</speaker>
<p>Chi sa ben veleggiare passa ogni golfo sicuramente.</p>
</sp> 
<sp>
<speaker>RE</speaker>
<p>Il cielo minacciava gran tempesta.</p>
</sp> 
<sp>
<speaker>BERTOLDO</speaker>
<p>La tempesta s'è scaricata sopra d'altri.</p>
</sp> 
<sp>
<speaker>RE</speaker>
<p>Credi tu che sia tornato sereno?</p>
</sp> 
<sp>
<speaker>BERTOLDO</speaker>
<p>Io lasciai il cielo molto turbato.</p>
</sp> 
</div1> 
<div1 type="capitolo"> 
<head rend="italic">Insolenza d'un parasito.</head> 
<p>Allora un parasito che stava appresso il Re, il quale serviva ancora per far
ridere e si chiamava Fagotto per essere egli uomo grosso, picciolo di statura,
con il capo calvo, disse al Re: «Di grazia, Signore, fammi grazia ch'io ragioni
un poco con questo villano, ch'io lo voglio chiarire». Disse il Re a lui: «Fa'
quello che ti pare; ma guarda a non fare come fece Benvenuto, il quale andò per
radere e fu raduto». «No, no – rispose Fagotto – io non ho paura di
lui», e volto verso Bertoldo con un zeffo stravagante le disse:</p> 
<sp>
<speaker>FAGOTTO</speaker>
<p>Che dici tu barbagianni caduto del nido?</p>
</sp> 
<sp>
<speaker>BERTOLDO</speaker>
<p>Con chi parli tu, allocco spennacchiato?</p>
</sp> 
<sp>
<speaker>FAGOTTO</speaker>
<p>Quante miglia sono dal far della luna ai Bagni di Lucca?</p>
</sp> 
<sp>
<speaker>BERTOLDO</speaker>
<p>Quanto fai tu dal caldaron della broda alla stalla?</p>
</sp> 
<sp>
<speaker>FAGOTTO</speaker>
<p>Per che causa fa la gallina negra l'ova bianche?</p>
</sp> 
<sp>
<speaker>BERTOLDO</speaker>
<p>Per che causa il staffile del Re fa venire nere a te le chiappe di
Fabriano?</p>
</sp> 
<sp>
<speaker>FAGOTTO</speaker>
<p>Chi sono più, i Turchi o gli Ebrei?</p>
</sp> 
<sp>
<speaker>BERTOLDO</speaker>
<p>Chi sono più, quelli che tu hai nella camiscia o nella barba?</p>
</sp> 
<sp>
<speaker>FAGOTTO</speaker>
<p>Il villano e l'asino nacquero tutti due a un parto istesso? .</p>
</sp> 
<sp>
<speaker>BERTOLDO</speaker>
<p>Il gnattone e il porco mangiano tutti due ad un'istessa conca?</p>
</sp> 
<sp>
<speaker>FAGOTTO</speaker>
<p>Quant'è che tu non hai mangiato rape?</p>
</sp> 
<sp>
<speaker>BERTOLDO</speaker>
<p>Quant'è che non t'è stato dato la coperta?</p>
</sp> 
<sp>
<speaker>FAGOTTO</speaker>
<p>Sei tu un bufalo o una pecora?</p>
</sp> 
<sp>
<speaker>BERTOLDO</speaker>
<p>Non mettere in ballo i tuoi parenti.</p>
</sp> 
<sp>
<speaker>FAGOTTO</speaker>
<p>Sin quando starai tu a lasciar da parte le tue astuzie?</p>
</sp> 
<sp>
<speaker>BERTOLDO</speaker>
<p>Quando tu lascierai stare di leccare i piatti di cucina.</p>
</sp> 
<sp>
<speaker>FAGOTTO</speaker>
<p>Al villano non gli dar bacchetta in mano.</p>
</sp> 
<sp>
<speaker>BERTOLDO</speaker>
<p>Al porco e alla rana non gli levare il fango.</p>
</sp> 
<sp>
<speaker>FAGOTTO</speaker>
<p>Il corvo mai non portò nuova buona.</p>
</sp> 
<sp>
<speaker>BERTOLDO</speaker>
<p>Il nibbio e l'avoltore vanno sempre dietro le carogne.</p>
</sp> 
<sp>
<speaker>FAGOTTO</speaker>
<p>Io sono uomo da bene e ben creato.</p>
</sp> 
<sp>
<speaker>BERTOLDO</speaker>
<p>Chi si loda s'imbroda.</p>
</sp> 
<sp>
<speaker>FAGOTTO</speaker>
<p>Il villano è un mal animale.</p>
</sp> 
<sp>
<speaker>BERTOLDO</speaker>
<p>E l'adulatore è un brutto mostro.</p>
</sp> 
<sp>
<speaker>FAGOTTO</speaker>
<p>Non fu mai villano senza malizia.</p>
</sp> 
<sp>
<speaker>BERTOLDO</speaker>
<p>Non fu mai gallo senza cresta, né parassito senza adulazione.</p>
</sp> 
<sp>
<speaker>FAGOTTO</speaker>
<p>Le tue scarpe hanno aperta la bocca.</p>
</sp> 
<sp>
<speaker>BERTOLDO</speaker>
<p>Le ridono di te, che sei una bestia.</p>
</sp> 
<sp>
<speaker>FAGOTTO</speaker>
<p>Le tue calze sono tutte rappezzate.</p>
</sp> 
<sp>
<speaker>BERTOLDO</speaker>
<p>Meglio è avere rappezzato le calze che il mostaccio come hai tu.</p>
</sp> 
<p>Avea costui molti segni sulla faccia che gli erano stati dati per suo
benemerito; dove che, sentendosi toccare sul vivo, né sapendo che si
rispondere, venne rosso in viso come il fuoco per vergogna, tanto più che tutta
la corte cominciò a ridere di questo motto, onde cominciossi ad acchettare; e
volontieri si saria partito se quei cavalieri non l'avessero trattenuto.</p> 
<p>Ma Bertoldo, che per aver ragionato assai aveva la bocca piena di saliva, né
sapendo dove sputare, essendo ornata la sala tutta e le pareti di panni di seta
e d'oro, disse al Re: «Dove vuoi tu ch'io sputi?» Disse il Re: «Va, sputa in
piazza». Allora Bertoldo voltossi verso Fagotto, qual era tutto calvo, come già
vi dissi, gli sputò in mezo della testa, onde costui alterato si querelò
innanzi al Re dell'ingiuria fatta. Disse Bertoldo: «Il Re mi ha dato licenza
ch'io sputi in piazza; e qual è la più bella piazza quanto la tua testa? Non si
dice per proverbio, testa calva, piazza da pedocchi? Ecco dunque ch'io non ho
fatto errore alcuno, e che io ho sputato in piazza secondo la commissione del
Re».</p> 
<p>Tutta la corte diede ragione a Bertoldo, e Fagotto spazzandosi la zucca
convenne aver pazienza; e avrebbe voluto esser digiuno di essersi mai
impacciato con lui; e tutti n'ebbero gran piacere perché costui faceva
professione di bellissimo ingegno e dava delle canzoni a tutti; e ora non
ardiva a pena di alzare più gli occhi per vergogna, e fu quasi per andarsi a
impiccare per il dispiacere. E perché era sera, il Re accomiatò tutti i suoi
baroni e disse a Bertoldo che tornasse da lui il dì seguente, ma che non fusse
né nudo né vestito.</p> 
</div1> 
<div1 type="capitolo"> 
<head rend="italic">Astuzia galante di Bertoldo nel tornare innanzi al Re nel
modo ch'ei gli aveva detto.</head> 
<p>Venuta la mattina, Bertoldo comparve alla presenza del Re involto in una
rete da pescare, e il Re, vedutolo a quella maniera, gli disse:</p> 
<sp>
<speaker>RE</speaker>
<p>Perché sei tu comparso così alla presenza mia?</p>
</sp> 
<sp>
<speaker>BERTOLDO</speaker>
<p>Non dicesti tu ch'io tornassi a te questa mane e che io non fosse né nudo né
vestito?</p>
</sp> 
<sp>
<speaker>RE</speaker>
<p>Sì, dissi.</p>
</sp> 
<sp>
<speaker>BERTOLDO</speaker>
<p>Ed eccomi involto in questa rete, con la quale parte copro delle membra, e
parte restano scoperte.</p>
</sp> 
<sp>
<speaker>RE</speaker>
<p>Dove sei stato fino ad ora?</p>
</sp> 
<sp>
<speaker>BERTOLDO</speaker>
<p>Dove son stato più non sono, e dove son ora non vi può stare altri che
me.</p>
</sp> 
<sp>
<speaker>RE</speaker>
<p>Che cosa fa tuo padre, tua madre, tuo fratello e tua sorella?</p>
</sp> 
<sp>
<speaker>BERTOLDO</speaker>
<p>Mio padre d'un danno ne fa due; mia madre fa alla sua vicina quello che non
gli farà mai più; mio fratello quanti ne trova, tanti ne ammazza; e mia sorella
piange di quello ch'ella ha riso tutto quest'anno.</p>
</sp> 
<sp>
<speaker>RE</speaker>
<p>Dichiarami questo imbroglio.</p>
</sp> 
<sp>
<speaker>BERTOLDO</speaker>
<p>Mio padre, nel campo desiderando di chiudere un sentiero, vi pone dei spini;
onde quei che solevano passare per detto sentiero, passano or di qua or di là
dai detti spini, a tale che d'un solo sentiero, che vi era, ne viene a far due.
Mia madre serra gli occhi a una sua vicina che muore, cosa che non gli farà mai
più. Mio fratello, stando al sole, ammazza quanti pedocchi trova nella
camiscia. Mia sorella tutto quest'anno s'è dato trastullo con il suo marito, e
ora piange nel letto i dolori del parto.</p>
</sp> 
<sp>
<speaker>RE</speaker>
<p>Qual è il più lungo giorno che sia?</p>
</sp> 
<sp>
<speaker>BERTOLDO</speaker>
<p>Quello che si sta senza mangiare.</p>
</sp> 
<sp>
<speaker>RE</speaker>
<p>Qual è la più gran pazzia dell'uomo?</p>
</sp> 
<sp>
<speaker>BERTOLDO</speaker>
<p>Il riputarsi savio.</p>
</sp> 
<sp>
<speaker>RE</speaker>
<p>Per che causa vien più presto canuta la testa che la barba?</p>
</sp> 
<sp>
<speaker>BERTOLDO</speaker>
<p>Perché i capelli son nati prima della barba.</p>
</sp> 
<sp>
<speaker>RE</speaker>
<p>Qual è quel figlio che pela la barba a sua madre?</p>
</sp> 
<sp>
<speaker>BERTOLDO</speaker>
<p>Il fuso.</p>
</sp> 
<sp>
<speaker>RE</speaker>
<p>Qual è quell'erba che fin i ciechi la conoscono?</p>
</sp> 
<sp>
<speaker>BERTOLDO</speaker>
<p>L'ortica.</p>
</sp> 
<sp>
<speaker>RE</speaker>
<p>Qual è quella femina che balla sempre nell'acqua e mai non si lava i
piedi?</p>
</sp> 
<sp>
<speaker>BERTOLDO</speaker>
<p>La barca.</p>
</sp> 
<sp>
<speaker>RE</speaker>
<p>Qual è colui che si serra in prigione da sua posta?</p>
</sp> 
<sp>
<speaker>BERTOLDO</speaker>
<p>Il bigatto, o cavaliero da seta.</p>
</sp> 
<sp>
<speaker>RE</speaker>
<p>Qual è il più tristo fiore che sia?</p>
</sp> 
<sp>
<speaker>BERTOLDO</speaker>
<p>Quello ch'esce della botte quando si finisce il vino.</p>
</sp> 
<sp>
<speaker>RE</speaker>
<p>Qual è la più sfacciata cosa che sia?</p>
</sp> 
<sp>
<speaker>BERTOLDO</speaker>
<p>Il vento, che si caccia fin sotto i panni delle donne.</p>
</sp> 
<sp>
<speaker>RE</speaker>
<p>Qual è colei che nessun non la vuole in casa?</p>
</sp> 
<sp>
<speaker>BERTOLDO</speaker>
<p>La colpa.</p>
</sp> 
<sp>
<speaker>RE</speaker>
<p>Qual è quel storto che taglia le gambe a tutti i dritti?</p>
</sp> 
<sp>
<speaker>BERTOLDO</speaker>
<p>Il ferro, overo falce da mietere il grano.</p>
</sp> 
<sp>
<speaker>RE</speaker>
<p>Qual è la più gramma femina che sia?</p>
</sp> 
<sp>
<speaker>BERTOLDO</speaker>
<p>La gramma da fare il pane.</p>
</sp> 
<sp>
<speaker>RE</speaker>
<p>Quanti anni hai tu?</p>
</sp> 
<sp>
<speaker>BERTOLDO</speaker>
<p>Chi numera gli anni fa conto con la morte.</p>
</sp> 
<sp>
<speaker>RE</speaker>
<p>Qual è la più bianca cosa che sia?</p>
</sp> 
<sp>
<speaker>BERTOLDO</speaker>
<p>Il giorno.</p>
</sp> 
<sp>
<speaker>RE</speaker>
<p>Più del latte?</p>
</sp> 
<sp>
<speaker>BERTOLDO</speaker>
<p>Più del latte e della neve ancora.</p>
</sp> 
<sp>
<speaker>RE</speaker>
<p>Se tu non mi fai vedere questo, io ti voglio far battere duramente.</p>
</sp> 
<sp>
<speaker>BERTOLDO</speaker>
<p>Oh infelicità e miseria delle corti.</p>
</sp> 
</div1> 
<div1 type="capitolo"> 
<head rend="italic">Astuzia ingegnosa di Bertoldo, per non aver delle
busse.</head> 
<p>Andò dunque Bertoldo e prese un secchio di latte e secretamente lo portò
nella camera del Re e serrò tutte le finestre, ed era mezogiorno ed entrando il
Re nella camera venne a urtare nel detto secchio di latte e lo roversò tutto, e
poco vi mancò ch'ei non cadesse con la faccia per terra; onde tutto irato fece
aprire i balconi e, vedendo quel latte sparso per terra ed esso avere urtato in
quel secchio, cominciò a gridare, dicendo:</p> 
<sp>
<speaker>RE</speaker>
<p>Chi è stato colui che ha posto quel secchio di latte nella camera mia e ha
serrato le finestre acciò ch'io v'urti dentro?</p>
</sp> 
<sp>
<speaker>BERTOLDO</speaker>
<p>Sono stato quell'io, per provarti che il giorno è più bianco e più chiaro
del latte, perché se il latte fosse stato più bianco del giorno egli t'avria
fatto lume per la camera e non averesti urtato nel secchio, come hai fatto.</p>
</sp> 
<sp>
<speaker>RE</speaker>
<p>Tu sei un astuto villano e a ogni cesto trovi il suo manico. Ma chi è questo
che viene in qua? Costui è un messo della Regina, certo, e ha una lettera in
mano. Tirati un poco da banda, ch'io intenda quello che dice costui.</p>
</sp> 
<sp>
<speaker>BERTOLDO</speaker>
<p>Io mi ritiro e il Ciel voglia ch'ella non sia trista nuova per me.</p>
</sp> 
</div1> 
<div1 type="capitolo"> 
<head rend="italic">Umor fantastico saltato nel capo alle donne della
città.</head> 
<p>Venne dunque il messo inanzi, e fatto la debita riverenza al Re, gli porse
la carta in mano, il cui contenuto era questo, che le matrone di quella città,
cioè le più nobili, bramavano, anzi pur dimandavano liberamente al Re di potere
esse ancora entrare né consigli e reggimento della città, come erano i loro
mariti, e metter fave e balottare, e udire le querele e sentenziare, e in
conclusione di fare anch'esse tutto quello che facevano quelli del Senato e
primati della città, allegando che ve n'erano state dell'altre che avevano
retto imperii e regni con tanta prudenza, e più tal ora che non avevano fatto
molti re e imperatori passati, e che molte erano uscite alla campagna armate e
avevano diffesi i loro stati e regni valorosamente, e che perciò il Re non
doveva rifiutarle ma accettarle e far partecipe ancor loro di quanto
addimandavano, perché pur loro pareva strana cosa che gli uomini avessero il
dominio d'ogni cosa e che esse fossero tenute per nulla; alludendo nel fine che
tanto esse sariano secrete nelle cose d'importanza quanto gli uomini e forse
più, e di ciò la Regina faceva molta instanza, raccomandandogli caldamente tal
negozio. Letto il Re la lettera, e inteso la pazza domanda di queste femine,
non sapeva che risoluzione si dovesse prendere; onde volto a Bertoldo gli narrò
tutto il fatto, il quale prese fortemente a ridere, onde il Re alterato
alquanto gli disse:</p> 
<sp>
<speaker>RE</speaker>
<p>Tu ridi, manigoldo?</p>
</sp> 
<sp>
<speaker>BERTOLDO</speaker>
<p>Io rido per certo, e chi non ridesse adesso meritarebbe che gli fussero
cavati tutti i denti.</p>
</sp> 
<sp>
<speaker>RE</speaker>
<p>Perché?</p>
</sp> 
<sp>
<speaker>BERTOLDO</speaker>
<p>Perché queste donne ti hanno scorto per un babuino e non per Alboino, e per
questo elle ti hanno fatto questa pazza domanda.</p>
</sp> 
<sp>
<speaker>RE</speaker>
<p>A loro sta il domandare, a me il servirle.</p>
</sp> 
<sp>
<speaker>BERTOLDO</speaker>
<p>Tristo quel cane che si lascia prendere la coda in mano.</p>
</sp> 
<sp>
<speaker>RE</speaker>
<p>Parla, ch'io t'intenda.</p>
</sp> 
<sp>
<speaker>BERTOLDO</speaker>
<p>Triste quelle case che le galline cantano e il gallo tace.</p>
</sp> 
<sp>
<speaker>RE</speaker>
<p>Tu sei come il sole di marzo, che commove e non risolve.</p>
</sp> 
<sp>
<speaker>BERTOLDO</speaker>
<p>A buono intenditore poche parole bastano.</p>
</sp> 
<sp>
<speaker>RE</speaker>
<p>Cavamela fuori del sacco una volta.</p>
</sp> 
<sp>
<speaker>BERTOLDO</speaker>
<p>Chi vuoi tener la casa monda, non tenghi polli né colomba.</p>
</sp> 
<sp>
<speaker>RE</speaker>
<p>A proposito, chiodo da carro, vieni alla conclusione.</p>
</sp> 
<sp>
<speaker>BERTOLDO</speaker>
<p>Ch'intende, chi non intende, e chi non vuol intendere.</p>
</sp> 
<sp>
<speaker>RE</speaker>
<p>Chi s'impaccia con frasche, la minestra sa di fumo.</p>
</sp> 
<sp>
<speaker>BERTOLDO</speaker>
<p>Che cosa vuoi tu da me, in somma?</p>
</sp> 
<sp>
<speaker>RE</speaker>
<p>Io voglio il tuo consiglio in questa occasione.</p>
</sp> 
<sp>
<speaker>BERTOLDO</speaker>
<p>La formica chiede del pane alla cicala, adesso.</p>
</sp> 
<sp>
<speaker>RE</speaker>
<p>So che tu hai ingegno e che sei copioso d'invenzioni, e però io voglio dare
a te l'assonto di tutto questo negozio.</p>
</sp> 
<sp>
<speaker>BERTOLDO</speaker>
<p>Se a me dai l'assonto di questo, non ti dubitare che presto te le caverò da
torno; lassa pur far a me, che s'elle ti parlano mai più di questo fatto, io
sono un cane.</p>
</sp> 
<sp>
<speaker>RE</speaker>
<p>Orsù, ingegnati di espedirle quanto prima.</p>
</sp> 
<sp>
<speaker>BERTOLDO</speaker>
<p>Lassa pur fare a me.</p>
</sp> 
</div1> 
<div1 type="capitolo"> 
<head rend="italic">Astuzia di Bertoldo per cavare questo capriccio del capo
alle dette femine.</head> 
<p>Andò dunque Bertoldo in piazza e comprò un uccelletto, e lo pose in una
scatola e portollo al Re dicendo che mandasse quella scatola così serrata alla
Regina e che essa la mandasse a quelle donne e che gli commettesse
espressamente che non l'aprissero e che la mattina seguente tornassero e che
portassero la scatola così serrata che il Re gli farebbe loro la grazia di
quanto chiedevano. Il messo prese la scatola e la portò alla Regina, la quale
la consegnò alle dette matrone che in camera di lei stavano aspettare la
risposta, commettendole espressamente da parte del Re che non dovessero in modo
alcuno aprir la detta scatola e che tornassero il dì seguente, ch'elle avriano
ottenuto tutto quello ch'esse desideravano dal Re. E così si partirono tutte
consolate dalla Regina.</p> 
</div1> 
<div1 type="capitolo"> 
<head rend="italic">Curiosità di cervelli donneschi.</head> 
<p>Partite che furono le dette femine dalla Regina, gli venne gran desiderio di
vedere quello ch'era in detta scatola e cominciarono l'una con l'altra a dire:
«Vogliamo noi veder quello che si rinchiude qui dentro?» Altre dicevano: «Non
facciamo, perché abbiamo espressa commissione di non aprirla, perché forsi v'è
dentro qualche cosa importante per il Re». «Che cosa vi può egli essere?
– dicevano le più curiose – e poi se noi l'apriamo non sapremo
ancora serrarla com'ella sta? Sì, sì, apriamola pure e siaci dentro quello che
si voglia».</p> 
</div1> 
<div1 type="capitolo"> 
<head rend="italic">Risoluzione di donne.</head> 
<p>Al fine, dopo molti bisbigli fatti fra di loro, si risolsero di aprirla, né
così tosto ebbero levato il coperchio, che l'uccello che v'era dentro spiegò
l'ali e si levò in aere e volò via; onde ne restarono tutte confuse e di mala
voglia, e tanto più poiché esse non poterono vedere che uccello si fusse
quello, perché con tanta velocità se gli levò di vista che non poterono
discernere s'egli era o passero o rosignuolo, perché se l'avessero veduto
avrebbono forsi fatto instanza di averne uno simile a quello, e la mattina che
seguiva avriano portato la scatola come l'avevano avuta e non vi saria stato
male alcuno.</p> 
</div1> 
<div1 type="capitolo"> 
<head rend="italic">Dolore delle dette donne per essergli scampato via
l'uccello.</head> 
<p>Stavano dunque tutte dolenti e malenconiche queste povere madonne per aver
perso il detto uccello, e riprendendo la sua curiosità dicevano: «Meschine noi,
come avremo più faccia di tornare innanzi al Re, poiché non abbiamo osservato
il suo comandamento, né abbiamo solo potuto tener stretto l'uccello per una
notte. Misere e sconsolate noi, che animo, che ardire sarà il nostro
domattina?» Così passarono tutta quella notte con dolore e angustia, né si
sapevano risolvere se dovevano tornare il dì seguente innanzi al Re, o pur
starsene a casa.</p> 
</div1> 
<div1 type="capitolo"> 
<head rend="italic">Risoluzione di donne animose.</head> 
<p>Passata la notte e tornato il giorno chiaro, le dette donne si levarono e si
ridussero insieme, e come disperate non sapevano che partito si dovessero
pigliare circa il tornare più alla presenza del Re, per l'errore commesso; e
parimente stavano in dubbio se dovevano tornare dalla Regina, o sì o no; chi
diceva a un modo e chi a un altro, chi persuadeva di andare, chi di restare. Al
fine, dopo molti parlamenti, si fece innanzi una di loro che aveva un poco più
gagliardo il cervello di tutte l'altre e disse: «A che perdere più tempo in far
tante chiacchiere fra noi? L'errore è già fatto, né si può coprire, né manco
emendare se non con chiedere perdono al Re e confessare liberamente il fatto
com'egli sta. Imperocché esso è di natura benigno e massime con le donne,
facilmente ci perdonerà; e io sarò la prima andare inanzi. Su, fate buon animo
e seguitatemi poiché questa all'ultimo non è morte d'uomo; sarebbe mai egli più
che un uccelletto da quattro quattrini il quale è volato via? Venite meco e non
temete punto». Altre dicevano che il Re averebbe più a sdegno l'atto della
disobedienza, che se esse gli avessero fatto scampar via quanti fagiani e
pernici egli si trovava avere ne' suoi boschetti e giardini. Al fine, volta e
rivolta, si risolsero d'appresentarsi alla Regina e narrargli il fatto, e così
fecero.</p> 
</div1> 
<div1 type="capitolo"> 
<head rend="italic">Le donne vanno dalla Regina ed essa le conduce innanzi al
Re.</head> 
<p>Udendo la Regina simil cosa, restò molto travagliata nell'animo e non sapeva
che si dire, né che si fare, temendo di qualche gran disordine; pur fece buon
cuore e andò dal Re con tutta questa comitiva di donne, le quali dovevano
essere sino a trecento e tutte quante venivano col capo basso e tutte
vergognose. Giunto che fu la Regina nella gran sala, salutò il Re ed esso rese
a lei il saluto allegramente; poi la fece sedere appresso di sé e gli addimandò
che buona nuova la conduceva a lui con tanta compagnia di donne.</p> 
</div1> 
<div1 type="capitolo"> 
<head rend="italic">La Regina racconta al Re la fuga dell'uccelletto.</head> 
<p>Disse la Regina: «Sappia tua Maestà ch'io son venuta qui dinanzi alla tua
Corona con queste nobilissime madonne per la risposta della domanda fatta a te
per via d'entrare ancor esse ne' negozi e offici istessi che hanno quei del
Senato; alle quali avendo tua Maestà mandato quella scatola con espressa
commissione ch'elle non l'aprissero in modo alcuno e tornarla a lei nel modo
ch'ella gli era stata data, ora una più curiosa dell'altre avendo desiderio di
vedere quello che vi si rinchiudeva dentro, l'aperse non pensando più oltre; e
l'uccello subito scampò via; onde elle sono restate tanto addolorate di simil
fatto ch'elle non ardivano di levar più la testa, né mirarti in viso per la
gran vergogna ch'elle hanno per aver trasgredito il precetto regale. Tu dunque,
che sempre fosti benigno e clemente verso tutti, perdona loro, pregoti, tale
errore, che non per disubbidire a tua Maestà, ma per un loro curioso desiderio
hanno fatto simil fallo. Eccole qui pentite e dolenti innanzi a te, ch'elle ti
chiedono umilmente perdono».</p> 
</div1> 
<div1 type="capitolo"> 
<head rend="italic">Il Re si mostra turbato forte e riprende le donne di tal
fatto, poi gli perdona e le manda a casa.</head> 
<p>Allora il Re mostrando avere a sdegno simil fatto, volto a loro con un viso
turbato, disse: «Voi vi sete dunque lasciato scampare l'uccello fuori della
scatola? Ahi, femine sciocche e di poco cervello! e poi avete ardimento di
voler entrare ne' consigli segreti della mia corte? Or come potreste, ditemi
voi, tenere un secreto, dove andasse l'interesse dello stato mio e della vita
degli uomini, se un'ora intiera non avete potuto tener serrato una scatola, la
quale io ho raccommandata con tanta instanza? Tornate dunque ai vostri esercizi
e ad aver cura delle vostre famiglie e governare le case vostre, come è solito
vostro, e lasciate il governo della città agli uomini. Io so che le cose
andrebbono per i loro piedi, s'elle avessero a passare per le vostre mani: non
vi sarebbe cosa tanto secreta e occulta che non si sapesse in un'ora per tutta
la città. Orsù, levatevi su, ch'io vi perdono, e andate alle case vostre e non
entrate mai più in simil frenetico».</p> 
<p>Poi licenziò similmente la Regina, facendola accompagnare sino alle sue
stanze da molti cavalieri. Così si partirono quelle povere donne tutte di mala
voglia, né mai più parlarono di entrare in consiglio, né di balottare o mettere
fave, essendo elle state balottate per sempre dal Re per opera però dell'astuto
Bertoldo, al quale il Re rivolto, ridendo, disse:</p> 
<sp>
<speaker>RE</speaker>
<p>Questa è stata una bellissima invenzione, ed è riuscita molto bene.</p>
</sp> 
<sp>
<speaker>BERTOLDO</speaker>
<p>Ben vada la capra zoppa, fin che nel lupo ella s'intoppa.</p>
</sp> 
<sp>
<speaker>RE</speaker>
<p>Perché dici tu questo?</p>
</sp> 
<sp>
<speaker>BERTOLDO</speaker>
<p>Perché donna, acqua e fuoco per tutto si fan dar luoco.</p>
</sp> 
<sp>
<speaker>RE</speaker>
<p>Chi ha il seder nell'ortica, spesse volte gli formica.</p>
</sp> 
<sp>
<speaker>BERTOLDO</speaker>
<p>Chi sputa contra il vento si sputa nel mostaccio.</p>
</sp> 
<sp>
<speaker>RE</speaker>
<p>Chi piscia sotto la neve forza è che si discopra.</p>
</sp> 
<sp>
<speaker>BERTOLDO</speaker>
<p>Chi lava il capo all'asino perde la fatica e il sapone.</p>
</sp> 
<sp>
<speaker>RE</speaker>
<p>Parli tu forsi così per me?</p>
</sp> 
<sp>
<speaker>BERTOLDO</speaker>
<p>Per te parlo apunto e non per altri.</p>
</sp> 
<sp>
<speaker>RE</speaker>
<p>Di che cosa ti puoi tu doler di me?</p>
</sp> 
<sp>
<speaker>BERTOLDO</speaker>
<p>Di che poss'io lodarmi?</p>
</sp> 
<sp>
<speaker>RE</speaker>
<p>Dimmi in che cosa tu ti senti aggravato da me.</p>
</sp> 
<sp>
<speaker>BERTOLDO</speaker>
<p>Io ti sono stato coadiutore in cosa di tanta importanza e tu in cambio di
assicurarmi della vita mi dai la burla.</p>
</sp> 
<sp>
<speaker>RE</speaker>
<p>Io non son tanto ingrato ch'io non conosca i tuoi meriti.</p>
</sp> 
<sp>
<speaker>BERTOLDO</speaker>
<p>Il conoscerli è poco, il tutto è il riconoscerli.</p>
</sp> 
<sp>
<speaker>RE</speaker>
<p>Taci, ch'io ti voglio rimunerare in guisa ch'io voglio che tu stia sempre a
piè pari.</p>
</sp> 
<sp>
<speaker>BERTOLDO</speaker>
<p>Anco quelli che sono appiccati stanno a piè pari.</p>
</sp> 
<sp>
<speaker>RE</speaker>
<p>Tu interpreti ogni cosa alla roversa.</p>
</sp> 
<sp>
<speaker>BERTOLDO</speaker>
<p>Chi dice così l'indovina quasi sempre.</p>
</sp> 
<sp>
<speaker>RE</speaker>
<p>Tu dici male e fai male ancora.</p>
</sp> 
<sp>
<speaker>BERTOLDO</speaker>
<p>Che male faccio io nella tua corte?</p>
</sp> 
<sp>
<speaker>RE</speaker>
<p>Tu non hai punto di civiltà né di creanza.</p>
</sp> 
<sp>
<speaker>BERTOLDO</speaker>
<p>Ch'importa a te s'io son ben creato o scostumato?</p>
</sp> 
<sp>
<speaker>RE</speaker>
<p>M'importa assai, perché troppo villanescamente ti porti meco.</p>
</sp> 
<sp>
<speaker>BERTOLDO</speaker>
<p>La causa?</p>
</sp> 
<sp>
<speaker>RE</speaker>
<p>Perché quando tu vieni alla presenza mia mai non ti cavi il cappello e non
t'inchini.</p>
</sp> 
<sp>
<speaker>BERTOLDO</speaker>
<p>L'uomo non deve inchinarsi all'altr'uomo.</p>
</sp> 
<sp>
<speaker>RE</speaker>
<p>Secondo le qualità degli uomini si devono usare le creanze e le
riverenze.</p>
</sp> 
<sp>
<speaker>BERTOLDO</speaker>
<p>Tutti siamo di terra, tu di terra, io di terra, e tutti torneremo in terra;
e però la terra non deve inchinarsi alla terra.</p>
</sp> 
<sp>
<speaker>RE</speaker>
<p>Tu dici il vero, che tutti siamo di terra; ma la differenza qual è fra te e
me non è altro se non che, sì come d'un'istessa terra si fanno varii vasi,
parte che in essi tengono liquori preciosi e odoriferi e altri che servono a
essercizi vili e negletti, così io sono uno di quelli che rinchiudono in sé
balsami, nardi e altri liquori preciosi, e tu uno di quelli nei quali s'orina e
vi si fa peggio ancora: e pure tutti sono fabricati da una mano istessa e
d'un'istessa terra.</p>
</sp> 
<sp>
<speaker>BERTOLDO</speaker>
<p>Questo non ti nego, ma ben ti dico che tanto sono fragili l'uno quanto
l'altro, e quando ambo son rotti i pezzi si gettano là per le strade e dall'uno
all'altro non si fa differenza alcuna.</p>
</sp> 
<sp>
<speaker>RE</speaker>
<p>Orsù, sia come si voglia, io voglio che tu t'inchini a me.</p>
</sp> 
<sp>
<speaker>BERTOLDO</speaker>
<p>Io non posso far questo, abbi pazienza.</p>
</sp> 
<sp>
<speaker>RE</speaker>
<p>Perché non puoi?</p>
</sp> 
<sp>
<speaker>BERTOLDO</speaker>
<p>Perché io ho mangiato delle pertiche di salice e però non vorrei scavezzarle
nel piegarmi.</p>
</sp> 
<sp>
<speaker>RE</speaker>
<p>Ah, villan tristo, io voglio al tuo dispetto che tu t'inchini, come tu torni
alla presenza mia.</p>
</sp> 
<sp>
<speaker>BERTOLDO</speaker>
<p>Ogni cosa può essere, ma duro gran fatica a crederlo.</p>
</sp> 
<sp>
<speaker>RE</speaker>
<p>Domattina si vedrà l'effetto; va' pur a casa per questa sera.</p>
</sp> 
</div1> 
<div1 type="capitolo"> 
<head rend="italic">Il Re fa abbassar l'uscio della sua camera acciò Bertoldo
convenga in chinarsi nell'entrar dentro la mattina.</head> 
<p>Partissi Bertoldo, e il Re fece abbassar l'uscio della sua camera tanto che
chi voleva entrare in essa, bisognava per forza inchinarsi con il capo; e ciò
fece acciò che Bertoldo alla tornata ch'ei faceva si dovesse inchinare
nell'entrare e così venisse a fargli riverenza al suo dispetto. E così stava
aspettando il giorno per vedere il successo della cosa.</p> 
</div1> 
<div1 type="capitolo"> 
<head rend="italic">Astuzia di Bertoldo per non inchinarsi al Re.</head> 
<p>La mattina l'astuto Bertoldo tornò alla corte, come era suo solito, e veduto
l'uscio abbassato in quella maniera penso subito alla malizia e conobbe che il
Re aveva fatto far questo solamente perché esso nell'entrare a lui se le
inchinasse; onde in cambio di chinare il capo e abbassarlo nell'entrare dentro,
voltò la schiena ed entrò all'indietro a tal che, in cambio di far riverenza al
Re, gli voltò il podice e l'onorò con le natiche. Allora il Re conobbe che
costui era astuto sopra gli altri astuti ed ebbe caro simil piacevolezza; pur,
mostrando d'essere alquanto alterato, gli disse:</p> 
<sp>
<speaker>RE</speaker>
<p>Chi t'ha insegnato, villan ribaldo, d'entrar nelle case a questa foggia?</p>
</sp> 
<sp>
<speaker>BERTOLDO</speaker>
<p>Il gambaro.</p>
</sp> 
<sp>
<speaker>RE</speaker>
<p>Perché il gambaro? Tu hai avuto un buon pedante, certo.</p>
</sp> 
</div1> 
<div1 type="capitolo"> 
<head rend="italic">Favola del gambaro e della granzella narrata da
Bertoldo.</head> 
<p>Tu dei sapere che il mio padre aveva fin a dieci figliuoli ed era povero
come ancora son io, e perché spesse volte non vi era pane da cena, egli, in
iscambio di cibarci e mandarci pasciuti a letto, ci soleva contare qualche
favola a buon conto per farci addormentare, e così la solevamo passare fino
alla mattina; onde fra l'altre ch'io gli udì raccontare, questa mi restò nella
mente, e se tu hai pazienza di darmi un poco di audienza, udirai cosa che non
ti spiacerà e torna a punto al proposito nostro.</p> 
<sp>
<speaker>RE</speaker>
<p>Di' pur su, che ciò mi sarà di sommo piacere.</p>
</sp> 
<sp>
<speaker>BERTOLDO</speaker>
<p>Diceva il mio padre che quando le bestie parlavano e che le civette cacavano
mantelli, che il gambaro e la granzella, amici carissimi, si disposero d'andare
un poco per lo mondo a vedere come si viveva negli altri paesi (e il gambaro
allora caminava all'innanzi come fa l'altro bestiame, e similmente la granzella
non andava per traverso, come fanno al presente). Ora costoro partironsi dalle
paterne case, andarono molto tempo girando il mondo e furono nel regno delle
cavallette; poi passarono su quello delle lucerte, che confina con quello del
re de' parpaglioni, e così circondarono gran parte della terra e videro vari
riti e vari costumi fra quelle bestiole; alla fine capitarono nel paese de'
schiratoli ed era sera. E perché fra gli schiratoli e le donnole era
grandissima guerra per esser confinanti insieme e per una nuova sospizione di
tradimento si stava in arme dall'una e dall'altra parte, arrivati questi due
compagni in simil luoco, furono dalle guardie scoperti e tolti per duoi spioni;
e subito presi e legati furono condotti innanzi al loro capitano, il quale,
fattogli essaminare minutamente non trovò in essi altro se non che, desiderosi
di veder del mondo, erano giunti in quelle parti e che come forastieri non
erano informati di cosa alcuna, e che bramavano di esser posti in libertà e
tornarsene alle patrie loro; o pure, se volevano trattenergli per soldati, gli
dessero il soldo come agli altri, ch'essi gli averiano serviti in quella guerra
fidelissimamente. Inteso ciò dal capitano, subito gli fece slegare, e
parendogli essere bestie da fazzione, per avere tanti piedi e tante braccia,
gli accettò e subito gli fece passar la panca. Ora avvenne che, essendo mandato
il gambaro a spiare quello che si faceva nel campo de' nemici, come quello
ch'era nuovo personaggio in quel paese e che caminava con grandissimo silenzio
e spesso si copriva tutto sotto la coda, non sarebbe conosciuto così
facilmente; esso andò animosamente nel campo nemico e, trovando le guardie che
dormivano, passò avanti e andò fino al padiglione del donnolotto, pensando
ch'ivi ancora si dormisse; ma il meschino ebbe la mala fortuna perché ivi si
stava svegliato e giocavano a massa e topa. Onde nel porre ch'ei fece il capo
dentro, subito fu visto da uno di quei soldati, il quale cheto cheto si levò da
giocare, che il povero gambaro non se n'avidde, e preso uno stanghetto gli tirò
così fatto colpo sul capo, che lo stordì di maniera ch'ei parea morto, e se
egli non si fusse trovato indosso le sue solite arme, il cervello gli andava a
spasso. Colui che lo percosse, non sapendo ch'ei fosse una spia, ma credendosi
che quivi fosse capitato a caso, non avendo mostaccio a proposito da spia e
credendolo morto, lo prese per le corna e lo gettò in un fosso, e senza altro
sospetto tornò a giocare. Ora, ritornato il misero in se stesso e non potendo
appena levare il capo per la gran percossa ricevuta, giurò di mai più non voler
entrare con il capo inanti in luoco alcuno, ma caminare con la coda, acciò se
più gli veniva dato delle busse, che più tosto gli fusse dato sulla schiena che
sulla testa. Così, tornato al campo, fece la relazione di quanto gli era
intravenuto, e come le guardie dormivano ma che nel padiglione si veghiava;
onde il capitano fece armare chetamente le sue schiere, e andò ad assaltare il
nemico e prese il padiglione e uccise tutti quelli che vi erano dentro, e
fecero le vendette del bastonato gambaro. Il quale, per non giunger più a simil
passo, disse alla granzella: «Andiamoci con Dio, perché la guerra non fa per
noi». «Ma come fuggiremo – disse la granzella – che non siano
vedute le nostre pedate?» «Tu caminerai per traverso – disse il gambaro
– e io all'indietro, e così ci torremo di sotto». Piacque la proposta
alla granzella, e subito si levò in punta di piedi e gentilmente cominciò a
caminare di gallone e con tanta destrezza che il gambaro a pena poteva tenergli
dietro; e così si partirono dal campo e mai non potero coloro sapere dove
fossero andati per lo stravagante caminare che facevano. Così giunsero alle
case loro e, per i pericoli ne' quali erano stati, lasciarono per testamento
che tutti i descendenti loro dovessero per l'avenire caminare sempre come
avevano fatto essi nel tornare alle case loro; e fin ora si vede che il gambaro
camina all'indietro e la granzella per fianco. E perché il gambaro ebbe quella
bacchettata sul capo nel cacciarsi nel padiglione, io me lo son sempre tenuto a
mente, e per questo nel cacciarmi nella tua camera sono entrato alla roversa,
perché meglio è che il sedere sia percosso che il capo. Or che ne dici? Non è
bella questa favola</p>
</sp> 
<sp>
<speaker>RE</speaker>
<p>Sì, certo, e sei stato un grand'uomo. Orsù vattene a casa e torna domani da
me e fa' ch'io ti vegga e non ti vegga, e portami l'orto, la stalla e il
molino.</p>
</sp> 
<sp>
<speaker>BERTOLDO</speaker>
<p>Indovinala tu, Grillo. Orsù, io vado, e m'ingegnarò di fare quel ch'io
saprò.</p>
</sp> 
</div1> 
<div1 type="capitolo"> 
<head rend="italic">Astuzia di Bertoldo per comparire innanzi al Re nel modo
sopradetto.</head> 
<p>Il giorno seguente Bertoldo fece fare una torta a sua madre di bietola ben
unta con butiro, casio e ricotta in abbondanza, e poi, preso un crivello da
formento, se lo pose sopra la fronte, sì che pendeva giù al petto e al ventre;
e così con esso e con la torta tornò dal Re, il quale, vedendolo comparire in
guisa tale, ridendo disse:</p> 
<sp>
<speaker>RE</speaker>
<p>Che cosa vuol dire quel crivello che tu hai dinanzi al viso?</p>
</sp> 
<sp>
<speaker>BERTOLDO</speaker>
<p>Non mi commettesti tu ch'io tornassi a te in modo tale che tu mi vedessi e
non mi vedessi?</p>
</sp> 
<sp>
<speaker>RE</speaker>
<p>Sì, ti commisi.</p>
</sp> 
<sp>
<speaker>BERTOLDO</speaker>
<p>Eccomi dunque doppo i buchi di questo crivello, dove tu mi puoi vedere e non
mi puoi vedere.</p>
</sp> 
<sp>
<speaker>RE</speaker>
<p>Tu sei un grand'uomo e ingegnoso; ma dove l'orto, la stalla e il molino
ch'io ti dissi che tu portassi?</p>
</sp> 
<sp>
<speaker>BERTOLDO</speaker>
<p>Ecco qui questa torta, nella quale vi sono infuse tutte tre le dette cose,
cioè la bietola, la quale dinota l'orto, il casio, il butiro e la ricotta, che
significa la stalla, e la spoglia della farina, che altro non vuol dimostrare
che il molino.</p>
</sp> 
<sp>
<speaker>RE</speaker>
<p>Io non ho mai veduto né pratticato il più vivo intelletto del tuo; però
serviti della mia corte in ogni tua occorrenza.</p>
</sp> 
</div1> 
<div1 type="capitolo"> 
<head rend="italic">Piacevolezza di Bertoldo.</head> 
<p>A queste parole Bertoldo, scostatosi alquanto dal Re e ritiratosi nella
corte, si calò le brache, mostrando di voler fare un suo servigio corporale;
laonde, veduto il Re tal atto, gridando, disse:</p> 
<sp>
<speaker>RE</speaker>
<p>Che cosa vuoi tu fare manigoldo?</p>
</sp> 
<sp>
<speaker>BERTOLDO</speaker>
<p>Non dici tu ch'io mi serva della tua corte in ogni mia occorrenza?</p>
</sp> 
<sp>
<speaker>RE</speaker>
<p>Sì, ho detto; ma che atto è questo?</p>
</sp> 
<sp>
<speaker>BERTOLDO</speaker>
<p>Io me ne voglio servire adunque a scaricare il peso della natura, il quale
tanto m'aggrava ch'io non posso più tenerlo.</p>
</sp> 
<p>Allora uno di quelli della guardia del Re, alzato un bastone, volse
percuoterlo, dicendogli: «Brutto poltrone, va' alla stalla dove vanno gli asini
pari tuoi, e non fare queste indignità innanzi al Re, se non vuoi ch'io
t'assaggi le coste con questo legno». A cui Bertoldo rivolto, disse:</p> 
<sp>
<speaker>BERTOLDO</speaker>
<p>Va' destro, fratello, né voler tu fare il sofficiente, perché le mosche che
volano sulla testa ai tignosi vanno sulla mensa regale ancora e cacano nella
propria scodella del Re e pure esso mangia quella minestra; e io dunque non
potrò fare i miei servigi in terra, che è cosa necessaria? E tanto più che il
Re ha detto ch'io mi serva della sua corte in ogni mio bisogno? E qual maggior
bisogno per servirmene poteva venirmi che in questo fatto?</p>
</sp> 
<p>Intese il Re la metafora di Bertoldo e si cavò di deto un ricco e precioso
anello e, volto a lui, disse:</p> 
<sp>
<speaker>RE</speaker>
<p>Piglia questo anello, ch'io te lo dono; e tu, tesoriero, va', porta qui
mille scudi ch'io gliene voglio far un presente or ora.</p>
</sp> 
<sp>
<speaker>BERTOLDO</speaker>
<p>Io non voglio che tu m'interrompa il sonno.</p>
</sp> 
<sp>
<speaker>RE</speaker>
<p>Perché interrompere il sonno?</p>
</sp> 
<sp>
<speaker>BERTOLDO</speaker>
<p>Perché quand'io avessi quell'anello e tanti danari io non poserei mai, ma mi
andarei lambiccando il cervello di continuo, né mai più potrei trovar pace né
quiete. E poi si suol dire: chi l'altrui prende, se stesso vende. Natura mi
fece libero, e libero voglio conservarmi.</p>
</sp> 
<sp>
<speaker>RE</speaker>
<p>Che cosa poss'io dunque fare per gratificarti?</p>
</sp> 
<sp>
<speaker>BERTOLDO</speaker>
<p>Assai paga, chi conosce il beneficio.</p>
</sp> 
<sp>
<speaker>RE</speaker>
<p>Non basta conoscerlo solamente, ma riconoscerlo ancora con qualche
gratitudine.</p>
</sp> 
<sp>
<speaker>BERTOLDO</speaker>
<p>Il buon animo è compìto pagamento all'uomo modesto.</p>
</sp> 
<sp>
<speaker>RE</speaker>
<p>Non deve il maggiore cedere al minore di cortesia.</p>
</sp> 
<sp>
<speaker>BERTOLDO</speaker>
<p>Né deve il minore accettar cosa che sia maggiore del suo merito.</p>
</sp> 
</div1> 
<div1 type="capitolo"> 
<head rend="italic">La Regina manda di nuovo a chieder Bertoldo al Re.</head> 
<p>Mentre essi andavano così ragionando insieme, gionse un altro messo da parte
della Regina, con una lettera la quale conteneva che il Re gli mandasse
Bertoldo per ogni modo, ché, sentendosi ella un poco indisposta, voleva passare
il tempo alquanto con le piacevolezze di lui. Ma ciò era al contrario, anzi
ch'ella aveva fatto pensiero di farlo privar di vita avendo inteso che per
opera sua quelle matrone avevano ricevuto quello affronto dal Re, per lo quale
erano in tanta rabbia che se l'avessero potuto aver nelle mani l'averiano
lapidato. Il Re, letta la lettera, prestando fede alle parole della Regina,
volto a Bertoldo, disse:</p> 
<sp>
<speaker>RE</speaker>
<p>La Regina di nuovo mi t'ha mandato a domandare e dice ch'essendo alquanto
indisposta vorrebbe che tu l'andasti un poco a trattenere e fargli passar
l'umore con le tue piacevolezze.</p>
</sp> 
<sp>
<speaker>BERTOLDO</speaker>
<p>Anco la volpe talora si finge inferma per trapolar i polastri.</p>
</sp> 
<sp>
<speaker>RE</speaker>
<p>A che proposito dici tu questo?</p>
</sp> 
<sp>
<speaker>BERTOLDO</speaker>
<p>Perché né tigre, né femina fu mai senza vendetta.</p>
</sp> 
<sp>
<speaker>RE</speaker>
<p>Leggi qui, se tu sai leggere.</p>
</sp> 
<sp>
<speaker>BERTOLDO</speaker>
<p>La prattica mi serve per libro.</p>
</sp> 
<sp>
<speaker>RE</speaker>
<p>Sdegno di donna nobile tosto passa via.</p>
</sp> 
<sp>
<speaker>BERTOLDO</speaker>
<p>Le cernici coperte tengono un pezzo calda la cenere.</p>
</sp> 
<sp>
<speaker>RE</speaker>
<p>Non odi tu le buone parole ch'ella ti manda a dire?</p>
</sp> 
<sp>
<speaker>BERTOLDO</speaker>
<p>Buone parole e tristi fatti ingannano i savi e i matti.</p>
</sp> 
<sp>
<speaker>RE</speaker>
<p>Orsù, chi ha d'andar vada, che l'acqua non è spada.</p>
</sp> 
<sp>
<speaker>BERTOLDO</speaker>
<p>Chi è scottato dalla minestra calda soffia sulla fredda.</p>
</sp> 
<sp>
<speaker>RE</speaker>
<p>Da corsaro a corsaro non si perde altro che i barilli vuoti.</p>
</sp> 
<sp>
<speaker>BERTOLDO</speaker>
<p>Una cosa pensa il ghiotto, l'altra il tavernaro.</p>
</sp> 
<sp>
<speaker>RE</speaker>
<p>Il far servizio mai non si perde.</p>
</sp> 
<sp>
<speaker>BERTOLDO</speaker>
<p>Servizio con danno, Dio ti dia il mal anno.</p>
</sp> 
<sp>
<speaker>RE</speaker>
<p>Non aver paura di nulla nella mia corte.</p>
</sp> 
<sp>
<speaker>BERTOLDO</speaker>
<p>Meglio è esser uccello di campagna che di gabbia.</p>
</sp> 
<sp>
<speaker>RE</speaker>
<p>Orsù, non ti far bramar più; va' via, perché cosa tanto pregata poco è poi
grata.</p>
</sp> 
<sp>
<speaker>BERTOLDO</speaker>
<p>Tristo colui che dà essempio ad altrui.</p>
</sp> 
<sp>
<speaker>RE</speaker>
<p>Chi sta più, vorrebbe star più.</p>
</sp> 
<sp>
<speaker>BERTOLDO</speaker>
<p>Chi spinge la nave in mare sta sulla riva.</p>
</sp> 
<sp>
<speaker>RE</speaker>
<p>Orsù, va' dove ti mando, e non temere.</p>
</sp> 
<sp>
<speaker>BERTOLDO</speaker>
<p>Quando il bue va alla mazza, suda dinanzi e trema di dietro.</p>
</sp> 
<sp>
<speaker>RE</speaker>
<p>Fa' un animo di leone e va' via arditamente.</p>
</sp> 
<sp>
<speaker>BERTOLDO</speaker>
<p>Non può far animo di leone chi ha il cuore di pecora.</p>
</sp> 
<sp>
<speaker>RE</speaker>
<p>Va' via sicuramente, che la Regina non ha più odio teco, ma s'è passata
quella burla in riso.</p>
</sp> 
<sp>
<speaker>BERTOLDO</speaker>
<p>Riso di signore, sereno di verno, cappello di matto, trotto di mula vecchia,
fanno una primiera di pochi punti.</p>
</sp> 
<sp>
<speaker>RE</speaker>
<p>Non ti far più aspettare perché ogni tardanza è poi noiosa.</p>
</sp> 
<sp>
<speaker>BERTOLDO</speaker>
<p>Orsù, io vado, poiché tu me lo comandi; vada come si vuole, in ogni modo, o
per l'uscio o per la porta bisogna entrarvi.</p>
</sp> 
</div1> 
<div1 type="capitolo"> 
<head rend="italic">Bertoldo con una bellissima astuzia si ripara dal primo
empito della Regina.</head> 
<p>Così Bertoldo s'inviò per andare dalla Regina, e avendo inteso come ella
aveva commesso ai suoi cagnateri che subito ch'egli giongeva nella sua corte
essi gli lasciassero andare tutti i cani incontro, acciò da quelli fusse
crudelmente stracciato (tanto era incrudelita verso di lui), nel passare ch'ei
fece per piazza vidde per buona sorte un villano il quale aveva una lepre viva,
e comperolla, mettendosela sotto il mantello; e quando fu gionto nella detta
corte gli furono lasciati i cani, i quali venivano verso lui correndo quasi
come affamati, e l'averiano morto e stracciato con i fieri denti. Ma esso,
vedendo il gran pericolo nel quale ei si trovava, subito lasciò gir la lepre
che egli avea sotto, la quale non sì tosto fu veduta dai cani, che lasciarono
stare di morder Bertoldo e si posero a correr dietro alla lepre, com'è lor
natura, a tale ch'esso restò salvo e illeso dai crudi morsi di quei fieri cani,
e così si ridusse innanzi alla Regina, la quale tutta ammirativa, credendolo
morto da quei cani, tutta piena di disdegno e ira gli disse:</p> 
<sp>
<speaker>REGINA</speaker>
<p>Tu sei qua, brutto assassino?</p>
</sp> 
<sp>
<speaker>BERTOLDO</speaker>
<p>Così non ci fussi come ci sono.</p>
</sp> 
<sp>
<speaker>REGINA</speaker>
<p>Come sei scampato dai denti de' miei fieri cani?</p>
</sp> 
<sp>
<speaker>BERTOLDO</speaker>
<p>La natura ha provisto all'accidente.</p>
</sp> 
<sp>
<speaker>REGINA</speaker>
<p>La moglie del ladro non rise sempre.</p>
</sp> 
<sp>
<speaker>BERTOLDO</speaker>
<p>Chi va al molino, bisogna che s'infarini.</p>
</sp> 
<sp>
<speaker>REGINA</speaker>
<p>Chi ha le prime non va senza.</p>
</sp> 
<sp>
<speaker>BERTOLDO</speaker>
<p>A chi tocca leva.</p>
</sp> 
<sp>
<speaker>REGINA</speaker>
<p>A te toccarà a questa volta.</p>
</sp> 
<sp>
<speaker>BERTOLDO</speaker>
<p>Non viene ingannato se non chi si fida.</p>
</sp> 
<sp>
<speaker>REGINA</speaker>
<p>Promettere e non dare, vien per matto confortare.</p>
</sp> 
<sp>
<speaker>BERTOLDO</speaker>
<p>Chi manco può, paga il bo'.</p>
</sp> 
<sp>
<speaker>REGINA</speaker>
<p>Chi non gli gioca mal gli spende.</p>
</sp> 
<sp>
<speaker>BERTOLDO</speaker>
<p>A chi la va bene, par savio.</p>
</sp> 
<sp>
<speaker>REGINA</speaker>
<p>Andar bestia e tornar bestia è tutt'uno.</p>
</sp> 
<sp>
<speaker>BERTOLDO</speaker>
<p>Non bisognava entrarci, disse la volpe al lupo.</p>
</sp> 
<sp>
<speaker>REGINA</speaker>
<p>Pur ci sei venuto tu, che fai l'astuto e il malicioso.</p>
</sp> 
<sp>
<speaker>BERTOLDO</speaker>
<p>Pazienza, disse il lupo all'asino: tal va al sposalizio che non va a
tavola.</p>
</sp> 
<sp>
<speaker>REGINA</speaker>
<p>Ogni tempo viene, a chi può aspettarlo.</p>
</sp> 
<sp>
<speaker>BERTOLDO</speaker>
<p>Ventura, pur che poco senno basta.</p>
</sp> 
<sp>
<speaker>REGINA</speaker>
<p>Dietro il tuono suol venire la tempesta.</p>
</sp> 
<sp>
<speaker>BERTOLDO</speaker>
<p>Il pesce grosso mangia il picciolo.</p>
</sp> 
<sp>
<speaker>REGINA</speaker>
<p>Ogni gallo non conosce fava.</p>
</sp> 
<sp>
<speaker>BERTOLDO</speaker>
<p>Ogni serpe ha il veleno nella coda, ma la femina irata lo tiene per tutta la
vita.</p>
</sp> 
<sp>
<speaker>REGINA</speaker>
<p>Tu non camperai del certo questa volta, usa pure quanta malizia tu puoi e
sai, ch'io non voglio che tu ti vanti di fare più stratagemme contra le
donne.</p>
</sp> 
<sp>
<speaker>BERTOLDO</speaker>
<p>Chi non va a una fornata va all'altra, e chi va più presto inganna il
compagno; però sbrigami in un tratto. In ogni modo, come disse la volpe al
villano, se noi campassimo mille anni, noi non ci guardaremo mai più di buon
occhio, né sarà buon stomaco fra di noi.</p>
</sp> 
</div1> 
<div1 type="capitolo"> 
<head rend="italic">La Regina fa mettere Bertoldo in un sacco.</head> 
<p>Allora la Regina tutta adirata lo fece pigliare e legar stretto, poi lo fece
condurre in una camera appresso a quella dove lei dormiva; e, perch'ella non si
fidava ch'esso non scampasse, come aveva fatto altre volte con le sue astuzie,
lo fece mettere in un sacco e gli pose per guardia un sbirro il quale lo
guardasse sino alla mattina, con animo poi di mandarlo a gettare nel fiume o
fargli altra cosa, ch'ei non potesse fargli più burle. E così il misero
Bertoldo restò serrato nel sacco, né mai ebbe timore della morte se non in
quella volta; pure si pensò una nuova astuzia per uscir del sacco, e gli riuscì
mirabilissimamente, e fu questa.</p> 
</div1> 
<div1 type="capitolo"> 
<head rend="italic">Astuzia nobilissima di Bertoldo per uscir fuori del
sacco.</head> 
<p>Restò dunque il povero Bertoldo serrato nel sacco, con la guardia di quello
sbirro; e avendosi imaginato una nuova astuzia, mostrando di parlare fra se
stesso, incominciò querelandosi a dire: «O fortuna maledetta, come ti pigli tu
spasso di travagliare tanto i ricchi quanto i poveri! Oh robba iniqua, dove
m'hai tu condotto? Meglio saria stato per me se il padre mio m'avesse lasciato
mendico, che ora io non sarei a così tristo passo congiunto. Che cosa ha
giovato a me il vestirmi di questi rozzi e ruvidi panni per mostrare di esser
povero, s'io sono stato scoperto per ricco, come io sono? Onde questi tiranni
per l'avidità della robba mia si vogliono imparentar meco; ma vada come si
voglia, io non consentirò mai di prenderla, ché io son uomo contrafatto e so
ch'ella non sarebbe tutta mia, e se la Regina vorrà ch'io la pigli al mio
dispetto, qualche cosa sarà».</p> 
</div1> 
<div1 type="capitolo"> 
<head rend="italic">Lo sbirro comincia a impaniarsi.</head> 
<p>Allora lo sbirro udendo queste parole ed essendo curioso di sapere dove
derivava simil ragionamento, ed essendo alquanto compassionevole di natura,
disse:</p> 
<sp>
<speaker>SBIRRO</speaker>
<p>Che ragionamento è questo che tu fai? Perché sei tu stato messo in questo
sacco, poveraccio?</p>
</sp> 
<sp>
<speaker>BERTOLDO</speaker>
<p>Eh, fratello, a te non importa saper le mie miserie, però lasciami lamentare
e tu attendi a far l'ufficio al quale sei stato messo.</p>
</sp> 
<sp>
<speaker>SBIRRO</speaker>
<p>Se ben faccio lo sbirro, per questo son uomo anch'io e ho compassione delle
calamità de' compagni, e se io non potrò darti aiuto con le forze mie in questo
tuo travaglio, ti darò almeno qualche consolazione di parole.</p>
</sp> 
<sp>
<speaker>BERTOLDO</speaker>
<p>Poca consolazione puoi darmi, perché il termine è breve di quanto s'ha da
fare.</p>
</sp> 
<sp>
<speaker>SBIRRO</speaker>
<p>Ti vogliono forsi far frustare?</p>
</sp> 
<sp>
<speaker>BERTOLDO</speaker>
<p>Peggio.</p>
</sp> 
<sp>
<speaker>SBIRRO</speaker>
<p>Dar della fune?</p>
</sp> 
<sp>
<speaker>BERTOLDO</speaker>
<p>Peggio.</p>
</sp> 
<sp>
<speaker>SBIRRO</speaker>
<p>Mandar in galera?</p>
</sp> 
<sp>
<speaker>BERTOLDO</speaker>
<p>Peggio.</p>
</sp> 
<sp>
<speaker>SBIRRO</speaker>
<p>Far impiccare?</p>
</sp> 
<sp>
<speaker>BERTOLDO</speaker>
<p>Peggio.</p>
</sp> 
<sp>
<speaker>SBIRRO</speaker>
<p>Far squartare?</p>
</sp> 
<sp>
<speaker>BERTOLDO</speaker>
<p>Peggio ancora.</p>
</sp> 
<sp>
<speaker>SBIRRO</speaker>
<p>Abbruggiare?</p>
</sp> 
<sp>
<speaker>BERTOLDO</speaker>
<p>Mille volte peggio.</p>
</sp> 
<sp>
<speaker>SBIRRO</speaker>
<p>Che diavolo ti possono far <add resp="ed">peggio</add> di queste sei
cose?</p>
</sp> 
<sp>
<speaker>BERTOLDO</speaker>
<p>Mi vogliono dar moglie.</p>
</sp> 
<sp>
<speaker>SBIRRO</speaker>
<p>E questo è peggio che esser frustato, aver della fune, andar in galera,
esser impiccato, squartato e abbruggiato? O bestia che sei, io mi credea che
questo fusse un gran fastidio. Oh sì che questa è da cantare nella
chitarra!</p>
</sp> 
<sp>
<speaker>BERTOLDO</speaker>
<p>Non che il prender moglie sia peggio ch'io ho detto; ma il modo che vogliono
tenere in darmela mi dà più travaglio che se mi fessero tutte queste cose che
m'hai detto.</p>
</sp> 
<sp>
<speaker>SBIRRO</speaker>
<p>E che modo vogliono essi tenere? Parla chiaro.</p>
</sp> 
<sp>
<speaker>BERTOLDO</speaker>
<p>È lì nissun altro che te? Perché io non vorrei essere udito da qualchedun
altro, perch'io sarei poi rovinato a fatto.</p>
</sp> 
<sp>
<speaker>SBIRRO</speaker>
<p>Non v'è altri che me; parla pure sicurissimamente.</p>
</sp> 
<sp>
<speaker>BERTOLDO</speaker>
<p>Di grazia, che non mi facci poi la spia.</p>
</sp> 
<sp>
<speaker>SBIRRO</speaker>
<p>Non dubitar di questo, ch'io non ho mai fatto simil professione, né manco
voglio incominciare adesso.</p>
</sp> 
<sp>
<speaker>BERTOLDO</speaker>
<p>Orsù, io mi voglio fidar di te, perché al parlare che tu fai tu mi pari
galantuomo; e poi vada com'ella si voglia, quello che deve essere non può
mancare.</p>
</sp> 
<sp>
<speaker>SBIRRO</speaker>
<p>Orsù cominciami a narrare il negozio, ch'io ti ascolterò.</p>
</sp> 
<sp>
<speaker>BERTOLDO</speaker>
<p>Tu dei dunque sapere che trovandomi io ricco de' beni di fortuna, ma
difforme e mostruoso di vista, confinando con i miei poderi con un gentiluomo
il quale ha una figliuola bellissima, costui, avendo visto le ricchezze mie,
s'è pensato (benché io sia villano, brutto, come ti dico) di voler darmi questa
sua figliuola per moglie, e più volte me n'ha fatto parlare, non già perché gli
piaccia il mio aspetto, ma per la gran robba ch'io mi trovo, che in quanto
della vita mia non credo ch'ei se ne curi un aglio, anzi credo che egli mi
vorrebbe più tosto vedere sulle forche.</p>
</sp> 
<sp>
<speaker>SBIRRO</speaker>
<p>Tu sei dunque ricco?</p>
</sp> 
<sp>
<speaker>BERTOLDO</speaker>
<p>Ricchissimo d'armenti, di greggi, di possessioni e d'ogni cosa.</p>
</sp> 
<sp>
<speaker>SBIRRO</speaker>
<p>Quanto puoi tu aver d'entrata?</p>
</sp> 
<sp>
<speaker>BERTOLDO</speaker>
<p>Io mi trovo avere un anno per l'altro sei milla scudi e più.</p>
</sp> 
<sp>
<speaker>SBIRRO</speaker>
<p>Cancaro! Vi sono dei signori che non hanno tanto. E questo gentiluomo è
ricco, lui?</p>
</sp> 
<sp>
<speaker>BERTOLDO</speaker>
<p>Egli si trova stare assai commodo, ma appresso di me è poverissimo.</p>
</sp> 
<sp>
<speaker>SBIRRO</speaker>
<p>Quanto può aver egli d'entrata?</p>
</sp> 
<sp>
<speaker>BERTOLDO</speaker>
<p>Da mille scudi in circa.</p>
</sp> 
<sp>
<speaker>SBIRRO</speaker>
<p>Ei non è però così povero come tu dici. È poi nobile di famiglia?</p>
</sp> 
<sp>
<speaker>BERTOLDO</speaker>
<p>Nobilissimo.</p>
</sp> 
<sp>
<speaker>SBIRRO</speaker>
<p>Non ti vuole egli dar nulla in dote?</p>
</sp> 
<sp>
<speaker>BERTOLDO</speaker>
<p>Sì, vuole; ma io ti dirò il tutto, poiché siamo qua. Ma io non posso parlare
in questo sacco se tu non gli sleghi la bocca, tanto ch'io possa metter fuori
la testa, che poi tornarai a serrarlo, come avrai inteso il fatto
intieramente.</p>
</sp> 
<sp>
<speaker>SBIRRO</speaker>
<p>Volentieri, eccola slegata, ragiona via allegramente. Ma tu hai un brutto
mostaccio. Se il resto corrisponde al viso, tu dei essere un brutto
manigoldo.</p>
</sp> 
<sp>
<speaker>BERTOLDO</speaker>
<p>Cavami del tutto fuori e vedrai la mia bella disposizione.</p>
</sp> 
<sp>
<speaker>SBIRRO</speaker>
<p>Sì, ma bisogna che vi torni poi dentro, come hai finito di ragionare, e
ch'io ti serri come stavi prima.</p>
</sp> 
<sp>
<speaker>BERTOLDO</speaker>
<p>Siamo d'accordo in questo, non ti dubitare.</p>
</sp> 
</div1> 
<div1 type="capitolo"> 
<head rend="italic">Lo sbirro cava Bertoldo fuori del sacco.</head> 
<sp>
<speaker>SBIRRO</speaker>
<p>Orsù, vien fuori.</p>
</sp> 
<sp>
<speaker>BERTOLDO</speaker>
<p>Eccomi. Che ti pare di questa bella vitina?</p>
</sp> 
<sp>
<speaker>SBIRRO</speaker>
<p>A fé, che tu sei un garbato cavaliero. O, può far il Cielo! Io non ho mai
visto la più brutta bestia di te. T'ha mai visto la sposa?</p>
</sp> 
<sp>
<speaker>BERTOLDO</speaker>
<p>Ella mai non m'ha veduto, e perché ella non mi vegga m'hanno fatto cacciare
in questo sacco e vogliono condurla in questa stanza e fare ch'io la sposi
senza lume e quando poi l'averò sposata mi scopriranno e bisognerà ch'ella si
contenti al suo dispetto, che così è stabilito, e a me subito sarà sborsato due
mila doble di Spagna le quali gli dona la Regina, acciò non gli scappi così
buona ventura.</p>
</sp> 
<sp>
<speaker>SBIRRO</speaker>
<p>Una buona ventura, certo. O che bambino grazioso da tener in braccio! O
robba mal nata, quanti poveri uomini e povere donne affuoghi tu? Mira, di
grazia, costui, che pare un mostro infernale; e perché esso ha delle facoltà, i
gentiluomini nobili hanno di grazia di fare parentato con esso lui. Or bene
dice vero il proverbio, che la robba fa stare il tignoso al balcone. A me che
son povero e che già non sono mostruoso come questo diavolo, non intraverrebbe
simil ventura; ma la robba malvaggia è causa di questo. Pazienza.</p>
</sp> 
<sp>
<speaker>BERTOLDO</speaker>
<p>Se tu fossi galant'uomo io ti farei ricco questa notte; perché io mi sono
rissoluto di non voler costei in modo alcuno, perché intendo ch'ella è bella
come un sole, però mi vado pensando ch'ella non sarebbe tutta mia. L'altra poi,
vedendomi sì contrafatto, mi potrebbe dar forse il boccone e farmi tirare le
calcie. Però, se tu vuoi entrare in questo sacco in mio cambio, io ti
rinonciarò questa gran ventura.</p>
</sp> 
<sp>
<speaker>SBIRRO</speaker>
<p>Qualche buffalaccio farebbe tal pazzia, che, come mi scoprissero poi, e
ch'io non fussi te, mi facessero tirare il guindo· e farmi fare il saltarello
del groppo.</p>
</sp> 
<sp>
<speaker>BERTOLDO</speaker>
<p>Non dubitare di questo, perché subito che tu averai sposata la sposa e che
ti scopriranno, tu che sei un giovane garbato e non orrendo come me, ella
vedendoti non dirà altrimente che non ti voglia, e quello che sarà fatto non
potrà più tornare a dietro e beccarai via le due milla doble ed entrarai in
possesso di quella robba, perché il padre è vecchio e poco più può stare andare
a fare dell'erba al cavallo del Gonnella; sì che tu potrai per l'avvenire
vivere onoratamente senza essercitare più questo tuo mestiero così vituperoso e
infame.</p>
</sp> 
<sp>
<speaker>SBIRRO</speaker>
<p>Tu la fai molto facile la cosa; ma io non voglio però pormi a questo
rischio: entra pur tu nel sacco.</p>
</sp> 
<sp>
<speaker>BERTOLDO</speaker>
<p>Oh poveraccio che tu sei, non sai tu che il si dice che all'uomo audace
giova il tentar la fortuna? Che cosa di male ti può intravenire in questo
negozio? Vuoi tu che il padre di lei ti faccia dispiacere, come l'avrai
sposata? Vuoi tu che lei, ch'è tutta modesta, dica che non ti voglia? Vuoi tu
che la Regina, la quale è tanto larga e liberale, non voglia sborsare i danari
per parere avara? Tutti si rimetteranno a quello che vuole il Cielo e la
passaranno sotto silenzio, e tu andarai in casa della sposa e con il tempo
sarai erede del tutto e sarai onorato da tutti come gentiluomo. Sappi, sappi
conoscere così gran ventura, e pensa che ogni dì non s'appresentano simili
occasioni. Su, dunque, entra nel sacco e non vi pensar più, perché se vi fusse
qualche pericolo per te io non te lo direi, che io sono un uomo schietto, né
saprei dire una bugia, e inanzi che sia domani ora di desinare, t'accorgerai
s'io ti voglio bene.</p>
</sp> 
</div1> 
<div1 type="capitolo"> 
<head rend="italic">Lo sbirro comincia a cascare alla rete.</head> 
<sp>
<speaker>SBIRRO</speaker>
<p>Tu me la dipingi tanto garbatamente, che quasi quasi mi hai fatto venir
voglia d'entrare in questa impresa. Io ho sempre udito dire che chi non
s'arrischia non guadagna. Chi sa che il Cielo non abbi preparato per me questa
ventura?</p>
</sp> 
</div1> 
<div1 type="capitolo"> 
<head rend="italic">Bertoldo mostra di non volere più che lo sbirro entri nel
sacco, per fargliene venir più desiderio.</head> 
<sp>
<speaker>BERTOLDO</speaker>
<p>Io non ti so dire tante chiachiare. Colui che non conosce la fortuna quando
gli viene in mano, la va poi cercando indarno. Se il Cielo vuol farti questo
dono, perché lo vuoi tu ricusare? Ma io so bene che se tu conoscessi la mia
sincerità, tu non faresti tante repulse. Orsù, fratello, fa' quello che ti
pare. Io non voglio più starmi affaticare in farti tanti prologhi; ecco, ch'io
entro nel sacco, vienmi pure a serrare, ch'io non ti direi più nulla per tutto
l'oro del mondo.</p>
</sp> 
<sp>
<speaker>SBIRRO</speaker>
<p>Fermati ancora un poco, che v'è ben del tempo da entrarvi dentro.</p>
</sp> 
<sp>
<speaker>BERTOLDO</speaker>
<p>Chi ha tempo non aspetti tempo. Io veggo che tu non sai conoscer tua
ventura, e però non voglio più star a intuonarti il capo, perché pazzo è colui
che vuol far del bene a suo dispetto.</p>
</sp> 
</div1> 
<div1 type="capitolo"> 
<head rend="italic">Lo sbirro si risolve d'entrar nel sacco.</head> 
<sp>
<speaker>SBIRRO</speaker>
<p>Orsù, io conosco veramente che queste tue parole vengono da un puro zelo
d'amore che tu mi porti, e veggo che tu ti scommodi molto per me; però io non
voglio abusare simil cortesia. Eccomi qui risoluto per entrare nel sacco e fare
quel tanto che tu hai detto, perché quando averò sposata costei, bisognerà ben
poi ch'ella sia mia e che tutti abbino pazienza al suo dispetto.</p>
</sp> 
<sp>
<speaker>BERTOLDO</speaker>
<p>Orsù, vien pur, serra il sacco, ch'io entro dentro.</p>
</sp> 
<sp>
<speaker>SBIRRO</speaker>
<p>Aspetta, non v'entrare, perché io sono risoluto d'entrarvi.</p>
</sp> 
<sp>
<speaker>BERTOLDO</speaker>
<p>Io non voglio più farne altro; vien pur, lega la bocca al sacco.</p>
</sp> 
<sp>
<speaker>SBIRRO</speaker>
<p>Di grazia, caro fratello, non mi vietare simil ventura, ch'io te la domando
per cortesia.</p>
</sp> 
<sp>
<speaker>BERTOLDO</speaker>
<p>Orsù, io non voglio mancare di farti questo beneficio, se bene tu m'hai
fatto alterare alquanto. Entra dunque dentro e non stare a parlar più, ma sta'
aspettar quello che ha da venire, che domattina vedrai che opera io avrò fatta
per te.</p>
</sp> 
<sp>
<speaker>SBIRRO</speaker>
<p>S'io non t'avessi per galant'uomo e per uomo schietto, io non mi lasciarei
ridurre a serrarmi in questo sacco, ma si vede che sei l'istessa bontà.</p>
</sp> 
<sp>
<speaker>BERTOLDO</speaker>
<p>Il Ciel ti fa parlare adesso. Orsù, caccia ben dentro quell'altro braccio e
abbassa un poco giù la testa, perché tu sei un poco più alto di me, e non
potrei legar la bocca.</p>
</sp> 
<sp>
<speaker>SBIRRO</speaker>
<p>Ohimè, io mi stroppio il collo. Orsù, lega pure, in ogni modo non ponno star
arrivare i parenti, secondo che tu hai detto.</p>
</sp> 
<sp>
<speaker>BERTOLDO</speaker>
<p>Fra due o tre ore al più sarai espedito. Orsù, io t'ho legato, sta' cheto e
non dir più nulla, acciò la cosa vada com'ha d'andare.</p>
</sp> 
<sp>
<speaker>SBIRRO</speaker>
<p>Io non parlerò più, ma appoggiami al muro, perché mi stancherei a star ritto
tanto.</p>
</sp> 
<sp>
<speaker>BERTOLDO</speaker>
<p>Eccoti appoggiato. Stai tu bene?</p>
</sp> 
<sp>
<speaker>SBIRRO</speaker>
<p>Benissimo.</p>
</sp> 
<sp>
<speaker>BERTOLDO</speaker>
<p>Orsù, cito e senza lingua; e sappiti reggere, che il bisogna.</p>
</sp> 
<sp>
<speaker>SBIRRO</speaker>
<p>Io non parlo più e sta' pur cheto ancor tu, e lascia che venghi la
sposa.</p>
</sp> 
</div1> 
<div1 type="capitolo"> 
<head rend="italic">Bertoldo compra il porchetto e lascia lo sbirro nelle
peste.</head> 
<p>Posto ch'ebbe Bertoldo lo sciocco sbirro nel sacco, fece pensiero di subito
scampar via e non aspettare altrimente la tempesta che gli era per cadere
adosso la mattina che succedeva; e, bisognando passare per le stanze della
Regina, accostò più volte l'orecchio se udiva nessuno; né sentendo anima nata
per quelle camere (perché erano tutti nel primo sonno), aperse l'uscio pian
piano della camera dov'egli era ed entrò nella sala e di qui nella camera dove
dormiva la Regina, e appressandosi al letto di lei cheto cheto trovò ch'essa
dormiva come un tasso, onde pensò di fargli una beffa, e, preso una delle sue
vesti, se la pose indosso e così vestito da donna passò per tutte le altre
stanze dove dormivano le dame; e, avendo trovato le chiavi di tutte le porte
dal capo del letto della nutrice, aperse destrissimamente tutti gli usci e uscì
fuori del palazzo. Ed essendo nevato la notte aveva paura che le sue pedate non
lo scoprissero; onde, come astuto, si pose le scarpe in piedi alla roversa, a
tale che, in cambio d'andare in là, pareva ch'ei venisse in qua. Così, tanto
andò di qua e di là, che al fine capitò ad un forno dietro le mura della città
e si ficcò dentro.</p> 
</div1> 
<div1 type="capitolo"> 
<head rend="italic">La Regina non trovando la veste dà la colpa allo sbirro che
l'abbia rubbata, e credendo parlar con Bertoldo parla con lo sbirro ch'era nel
sacco.</head> 
<p>Venuta la mattina, entrarono le damigelle per vestir la Regina, né trovando
la veste ch'esse gli avevano cavato la sera, restarono tutte ammirate e
stupefatte. Al fine la Regina, fattosi portare altra veste, si levò tutta
furiosa e subito andò alla camera dove aveva lasciato Bertoldo nel sacco, né
vedendo la guardia ch'ella aveva messo alla custodia sua, dubitò che lo sbirro
fosse stato quello che gli avesse rubbata la veste e che si fosse gito con Dio;
e giurò, se lo poteva aver nelle mani, di farlo subito impiccare. Poi,
accostatasi al sacco, disse: «E bene, galant'uomo, sei tu più dell'umor di
prima?»</p> 
<sp>
<speaker>SBIRRO</speaker>
<p>Signora no, anzi son qui per pigliarla quanto prima.</p>
</sp> 
<sp>
<speaker>REGINA</speaker>
<p>Che cosa vuoi tu pigliare, una medicina?</p>
</sp> 
<sp>
<speaker>SBIRRO</speaker>
<p>L'avete voi posta all'ordine?</p>
</sp> 
<sp>
<speaker>REGINA</speaker>
<p>La faremo metter all'ordine or ora.</p>
</sp> 
<sp>
<speaker>SBIRRO</speaker>
<p>Quanto più presto sarò ispedito, l'avrò più caro.</p>
</sp> 
<sp>
<speaker>REGINA</speaker>
<p>Non passerà molto tempo, che tu sarai consolato.</p>
</sp> 
<sp>
<speaker>SBIRRO</speaker>
<p>Non vedo l'ora d'aver quest'allegrezza. Su, fate ch'ella sia condotta or
ora.</p>
</sp> 
<sp>
<speaker>REGINA</speaker>
<p>Dico che fra poco ti condurremo da lei, sta' pur allegro.</p>
</sp> 
<sp>
<speaker>SBIRRO</speaker>
<p>Se i nostri patti sono ch'ella venghi in questa camera e ch'io la sposi
incognitamente e ch'io tiri le due milla doble poi come l'avrò sposata, a che
voler farmi andar da lei? Fate ch'ella sia condotta qua e farò quel tanto ch'io
ho da fare.</p>
</sp> 
<sp>
<speaker>REGINA</speaker>
<p>Che parla questo villano di sposa e di doble? Cavatelo un poco fuori di quel
sacco, ch'io lo veggia in viso.</p>
</sp> 
</div1> 
<div1 type="capitolo"> 
<head rend="italic">Lo sbirro esce fuori del sacco in cambio di Bertoldo, e la
Regina tutta stupefatta dice:</head> 
<sp>
<speaker>REGINA</speaker>
<p>Chi t'ha posto in quel sacco, sciagurato?</p>
</sp> 
<sp>
<speaker>SBIRRO</speaker>
<p>Colui ch'aveva da essere lo sposo, il quale, non volendo colei che gli
volete dare, ha rinonciato a me questa ventura. Però fate venir la sposa e le
doble, ch'io son qui per far quel tanto che va fatto.</p>
</sp> 
<sp>
<speaker>REGINA</speaker>
<p>Che sposa? che doble dici tu? Parla più chiaro, ch'io t'intenda.</p>
</sp> 
<sp>
<speaker>SBIRRO</speaker>
<p>La sposa che volevate dare a quel villano con quelle due milla doble.</p>
</sp> 
<sp>
<speaker>REGINA</speaker>
<p>T'ha forsi dato colui a intendere questa papolata?</p>
</sp> 
<sp>
<speaker>SBIRRO</speaker>
<p>Dico ch'egli ha detto del miglior senno ch'egli ha, e m'ha posto in questo
sacco a posta ed ei se n'è fuggito via; però venghisi all'espedizione, fin
ch'io son di vena di fare la ricevuta.</p>
</sp> 
</div1> 
<div1 type="capitolo"> 
<head rend="italic">Lo sbirro vien bastonato; poi, tornato nel sacco, mandato a
gettar nell'Adice.</head> 
<sp>
<speaker>REGINA</speaker>
<p>Adesso, adesso farò venir le doble; intanto preparati al ricevere, ch'io
voglio che il contratto sia fatto a tue spalle.</p>
</sp> 
<sp>
<speaker>SBIRRO</speaker>
<p>Io sono qui per questo e un'ora mi pare mille anni di contarle; ma avvertite
ch'io le voglio di peso e trabocchenti.</p>
</sp> 
<sp>
<speaker>REGINA</speaker>
<p>Tu le conterai prima; poi, se non saranno di peso, io te le farò cambiare.
In questo mezo comincia a contare, e quelle che ti paiono leggiere, dillo.</p>
</sp> 
<p>Il che poi detto, subito fece comparire quattro de' suoi serventi con un
buon bastone per uno, i quali tosto cominciarono a bastonare il povero sbirro,
il quale, sentendosi tempestare con tanta rovina, incominciò a gridare e
raccomandarsi; ma nulla gli giovò perché coloro lo lasciarono in terra come
morto, né bastò di questo, ché la Regina lo fece tornar nel sacco e portarlo a
gettar nel fiume, e così quel povero disgraziato tirò le doble di peso, mal per
lui, e in cambio di prender moglie s'ammogliò nell'Adice del tutto.</p> 
</div1> 
<div1 type="capitolo"> 
<head rend="italic">Bertoldo sta nel forno e la Regina il fa cercar per
tutto.</head> 
<p>Dopo che l'infelice sbirro fu mandato a bere, si fece gran diligenza per
trovar Bertoldo, ma per le pedate volte alla roversa non poteva<add resp="ed">nn</add> comprendere ch'ei fosse uscito fuori di corte, e la Regina
lo fece cercar per tutto con animo risoluto di farlo impiccare, parendogli pur
grave la beffa della veste e dello sbirro.</p> 
</div1> 
<div1 type="capitolo"> 
<head rend="italic">Bertoldo viene scoperto nel forno da una vecchia, e si
divulga per tutto la Regina esser nel forno.</head> 
<p>Stava dunque il misero Bertoldo in quel forno e udiva il tutto e cominciò a
temere molto della morte e si pentì d'esser mai andato in quella corte e non
ardiva d'uscire fuori per non essere preso, sapendo che la Regina gli aveva mal
animo adosso; e ora tanto più avendogli fatto la burla dello sbirro e della
veste, dubitava ch'ella non lo facesse impiccare. Ma avendo indosso quella
veste, ch'era lunga, né avendola tirata ben dentro del forno tutta, essendone
restata fuori un lembo, volse la sua mala sorte ch'ivi venne a passare una
vecchia appresso al detto forno, e conosciuto l'orlo della veste, che pendeva
fuori, che quella era una delle vesti della Regina, si pensò che la Regina
fusse rinchiusa nel detto forno; onde andò in un tratto da una sua vicina e gli
disse che la Regina era in quel forno. Andò colei seco e, guardando nel forno,
vidde la detta veste, e, conoscendola, lo disse ad un'altra, quell'altra ad
un'altra e così di mano in mano a tale che non fu meza mattina che per tutta la
città andò la nuova che la Regina era in un forno dietro le mura della
città.</p> 
</div1> 
<div1 type="capitolo"> 
<head rend="italic">Il Re dubita che Bertoldo non abbi portato la Regina in
quel forno, e va a chiarirsi del fatto.</head> 
<p>Udendo il Re simil fatto, dubitò che Bertoldo avesse portato la Regina in
quel forno, perché lo conosceva tanto tristo che credeva ch'ei potesse fare
ogni cosa, e le strattagemme del passato maggiormente gli crescevano il
sospetto; onde subito andò alla camera della Regina e la trovò ch'ella era
tutta arrabbiata; e inteso da lei la beffa della veste, si fece condurre a quel
forno e guardando in esso vidde costui nel detto avviluppato nella veste della
Regina, e tosto lo fece tirar fuori, minacciandolo della morte; e così fu
spogliato della veste il povero villano e restò con gli suoi strazzi intorno; e
tra che esso era brutto di natura e avendosi tutto tinto il mostaccio nel detto
forno, pareva proprio un diavolo infernale.</p> 
</div1> 
<div1 type="capitolo"> 
<head rend="italic">Bertoldo è tirato fuori del forno e il Re sdegnato
dice:</head> 
<sp>
<speaker>RE</speaker>
<p>Pur ti ci ho colto, villan ribaldo, ma a questa volta non scamperai del
certo, se non sei il gran diavolo.</p>
</sp> 
<sp>
<speaker>BERTOLDO</speaker>
<p>Chi non vi è non vi entri, e chi v'è non si penti.</p>
</sp> 
<sp>
<speaker>RE</speaker>
<p>Chi fa quello che non deve, gli avviene quello che non crede.</p>
</sp> 
<sp>
<speaker>BERTOLDO</speaker>
<p>Chi non vi va non vi casca, e chi vi casca non si leva netto.</p>
</sp> 
<sp>
<speaker>RE</speaker>
<p>Chi ride il venere, piange la domenica.</p>
</sp> 
<sp>
<speaker>BERTOLDO</speaker>
<p>Dispicca l'appiccato, egli appiccherà poi te.</p>
</sp> 
<sp>
<speaker>RE</speaker>
<p>Fra carne e unghia, nissun non vi pungia.</p>
</sp> 
<sp>
<speaker>BERTOLDO</speaker>
<p>Chi è in difetto, è in sospetto.</p>
</sp> 
<sp>
<speaker>RE</speaker>
<p>La lingua non ha osso e fa rompere il dosso.</p>
</sp> 
<sp>
<speaker>BERTOLDO</speaker>
<p>La verità vuol star di sopra.</p>
</sp> 
<sp>
<speaker>RE</speaker>
<p>Ancor del ver si tace qualche volta.</p>
</sp> 
<sp>
<speaker>BERTOLDO</speaker>
<p>Non bisogna fare, chi non vuol che si dica.</p>
</sp> 
<sp>
<speaker>RE</speaker>
<p>Chi si veste di quel d'altri, presto si spoglia.</p>
</sp> 
<sp>
<speaker>BERTOLDO</speaker>
<p>Meglio è dar la lana, che la pecora.</p>
</sp> 
<sp>
<speaker>RE</speaker>
<p>Peccato vecchio, penitenza nuova.</p>
</sp> 
<sp>
<speaker>BERTOLDO</speaker>
<p>Pissa chiaro, indorme al medico.</p>
</sp> 
<sp>
<speaker>RE</speaker>
<p>Il menar delle mani dispiace fino ai pedocchi.</p>
</sp> 
<sp>
<speaker>BERTOLDO</speaker>
<p>E il menar de' piedi dispiace a chi è tratto giù dalle forche.</p>
</sp> 
<sp>
<speaker>RE</speaker>
<p>Fra un poco tu sarai uno di quelli.</p>
</sp> 
<sp>
<speaker>BERTOLDO</speaker>
<p>Inanzi orbo, che indovino.</p>
</sp> 
<sp>
<speaker>RE</speaker>
<p>Orsù, lasciamo andare le dispute da un lato. Olà, cavaliero di giustizia, e
voi altri ministri, pigliate costui e menatelo or ora a impendere a un arbore,
né si dia orecchie alle sue parole perché costui è un villano tristo e
scelerato che ha il diavolo nell'ampolla e un giorno sarebbe buono per rovinare
il mio stato. Su, presto, conducetelo via, né si tardi più.</p>
</sp> 
<sp>
<speaker>BERTOLDO</speaker>
<p>Cosa fatta in fretta non fu mai buona.</p>
</sp> 
<sp>
<speaker>RE</speaker>
<p>Troppo grave è stato l'oltraggio che tu hai fatto alla Regina.</p>
</sp> 
<sp>
<speaker>BERTOLDO</speaker>
<p>Chi ha manco ragione, grida più forte. Lasciami almeno dire il fatto
mio.</p>
</sp> 
<sp>
<speaker>RE</speaker>
<p>Alle tre si fa cavallo e tu glien'hai fatte più di quattro, che gli sono
state di troppo affronto. Va' pur via.</p>
</sp> 
<sp>
<speaker>BERTOLDO</speaker>
<p>Per aver detto la verità ho da patir la morte? Deh, non esser così crudele
contra di me, ti prego.</p>
</sp> 
<sp>
<speaker>RE</speaker>
<p>Tu sai bene quello che dice il proverbio: odi, vedi e tace, se vuoi vivere
in pace; e, chi vuol bene a madonna, vuol bene a messere. Però non mi star più
a intuonar l'orecchie, perché quanto più preghi, più gitti indarno le parole e
pesti acqua in mortaio.</p>
</sp> 
</div1> 
<div1 type="capitolo"> 
<head rend="italic">Esclamazione di Bertoldo per la sentenza data dal Re contra
di lui.</head> 
<sp>
<speaker>BERTOLDO</speaker>
<p>Orsù pure, il proverbio dice il vero: o servi come servo, o fuggi come
cervo, perché corvi con corvi non si cavano mai gli occhi, e i parenti si
vedono condurre alla forca, ma fra loro non si appiccano; però tutto quello che
luce non è oro, ma chi non fa non falla; parola detta e pietra tratta non può
tornar a dietro, e un torso di verze è cagione talora della morte di mille
mosche; ma tal mi ride in bocca che ha il rasoio sotto, onde meglio è un'oncia
di libertà, che dieci libre d'oro, perché alla fine lupo non mangia di lupo, e
però per cantare il corvo perse il formaggio, come ho fatto io, che, per aver
canzonato in amaro son ridotto al buco del gatto, né mi scamperiano le ali di
Dedalo, ché il Re ha già dato la sentenza e la sua parola non può tornare a
dietro, ancorché si dica che chi può fare può anco disfare.</p>
</sp> 
</div1> 
<div1 type="capitolo"> 
<head rend="italic">Astuzia ultima di Bertoldo per campar la vita, seguitando
il suo dire.</head> 
<sp>
<speaker>BERTOLDO</speaker>
<p>Orsù pur Bertoldo, qui ti bisogna far un animo di leone e mostrar la tua
generosità a questo passo, poiché tanto dura il dolore quanto tarda il morire,
e quello che non si può vendere, si deve donare. Eccomi dunque pronto, o Re, a
essequire quanto hai ordinato. Ma, prima ch'io muoia, io bramo una grazia da te
e sarà l'ultima che mi farai più.</p>
</sp> 
<sp>
<speaker>RE</speaker>
<p>Eccomi pronto per fare quello che domandi, ma di' presto, ché m'hai
fastidito con quel tuo longo cianciume.</p>
</sp> 
<sp>
<speaker>BERTOLDO</speaker>
<p>Comanda, ti prego, a questi tuoi ministri, che non mi appicchino fin tanto
che io non trovo una pianta o arbore che mi piaccia, che poi morirò
contento.</p>
</sp> 
<sp>
<speaker>RE</speaker>
<p>Questa grazia ti sia concessa. Su, conducetelo via, né lo sospenderete se
non a una pianta che gli piaccia, sotto pena della mia disgrazia. Vuoi altro da
me?</p>
</sp> 
<sp>
<speaker>BERTOLDO</speaker>
<p>Altro non ti chieggio, e ti rendo grazie infinite.</p>
</sp> 
<sp>
<speaker>RE</speaker>
<p>Orsù, a Dio Bertoldo, abbi pazienza per questa volta.</p>
</sp> 
</div1> 
<div1 type="capitolo"> 
<head rend="italic">Bertoldo non trova arbore né pianta che gli piaccia, onde i
ministri infastiditi lo lasciano andare.</head> 
<p>Non comprese il Re la metafora di Bertoldo, onde costoro lo menarono in un
bosco pieno di varie piante, e, quivi non ve n'essendo nissuna che gli
piacesse, lo condussero per tutti i boschi d'Italia, né mai poterono trovare
pianta, arbore né tronco che gli piacesse; onde, fastiditi dal lungo viaggio e
ancora avendo conosciuto la sua grande astuzia, lo slegarono e lo posero in
libertà, e ritornati al Re gli narrarono il tutto. Il quale, oltra modo si
stupì del gran giudicio e sottile ingegno di costui, tenendolo per uno de' più
accorti cervelli che fossero al mondo.</p> 
</div1> 
<div1 type="capitolo"> 
<head rend="italic">Il Re manda di nuovo a cercar Bertoldo e trovatolo va in
persona dove sta e con preghi e gran promesse lo fa tornare alla corte.</head> 
<p>Passato lo sdegno al Re, mandò di nuovo a cercar Bertoldo e, trovatolo, lo
fece pregare a tornare in corte, che il tutto gli era stato perdonato; ed esso
gli mandò a dire che cavoli riscaldati né amore ritornato non fu mai buono, e
che non v'era tesoro che pagasse la libertà. Onde il Re vi andò in persona e lo
pregò e supplicò tanto che al fine (benché contra sua voglia) lo condusse in
corte e gli fece perdonare alla Regina, e volse ch'ei stesse sempre appresso
della sua corona, né faceva cosa alcuna senza il consiglio di lui. E mentre
ch'ei stette in quella corte, ogni cosa andò di bene in meglio; ma essendo egli
usato a mangiar cibi grossi e frutti selvatichi, tosto ch'esso incominciò a
gustar di quelle vivande gentili e delicate s'infermò gravemente a morte, con
grandissimo dispiacere del Re e della Regina, i quali dopo la sua morte vissero
poi sempre sotto una vita trista e infelice.</p> 
</div1> 
<div1 type="capitolo"> 
<head rend="italic">Morte di Bertoldo e sua sepoltura.</head> 
<p>I medici non conoscendo la sua complessione, gli facevano i rimedi che si
fanno alli gentiluomini e cavalieri di corte; ma esso, che conosceva la sua
natura, teneva domandato a quelli che gli portassero una pentola di fagiuoli
con la cipolla dentro e delle rape cotte sotto la cenere, perché sapeva lui che
con tal cibi saria guarito; ma i detti medici mai non lo volsero contentare.
Così finì sua vita con questa volontà, colui ch'era tenuto un altro Esopo da
tutti, anzi un oracolo, e fu pianto da tutta la corte, e il Re lo fece sepelire
con grandissimo onore, e quei medici si pentirono di non gli aver dato
quant'esso gli addimandava nell'ultimo, e conobbero che egli era morto per non
l'aver essi contentato. E il Re, a perpetua memoria di questo grand'uomo, fece
scolpire nella sua sepoltura in lettere d'oro i seguenti versi in forma
d'epitafio, facendo vestire di nero tutta la sua corte, come se fosse morto uno
dei primati di quella.</p> 
</div1> 
<div1 type="capitolo"> 
<head rend="italic">Epitafio di Bertoldo.</head> 
<lg type="poesia"> 
<l>In questa tomba tenebrosa e scura</l> 
<l>Giace un villan di sì difforme aspetto,</l> 
<l>Che più d'orso che d'uomo avea figura;</l> 
<l>Ma di tant'alto e nobile intelletto</l> 
<l>Che stupir fece il mondo e la natura.</l> 
<l>Mentr'egli visse e fu Bertoldo detto,</l> 
<l>Fu grato al Re; morì con aspri duoli</l> 
<l>Per non poter mangiar rape e fagiuoli.</l>
</lg> 
</div1> 
<div1 type="capitolo"> 
<head rend="italic">Detti sentenziosi di Bertoldo innanzi la sua morte.</head> 
<p>Chi è uso alle rape non vada ai pasticci.</p> 
<p>Chi è uso alla zappa non pigli la lancia.</p> 
<p>Chi è uso al campo non vada alla corte.</p> 
<p>Chi vincerà il suo appetito sarà un gran capitano.</p> 
<p>Chi non mangia da tutte due le bande, non è buona simia.</p> 
<p>Chi guarda fisso nel sole e non strenuta, guardati da quello.</p> 
<p>Chi ogni dì si veste di nuovo, grida ognor con il sartore.</p> 
<p>Chi lascia stare i fatti suoi per far quelli d'altri, ha poco senno.</p> 
<p>Chi vuol salutare ognuno frusta presto la berretta.</p> 
<p>Chi batte la moglie dà da mormorare ai vicini.</p> 
<p>Chi misura il suo stato non sarà mai mendico.</p> 
<p>Chi gratta la rogna d'altri la sua rinfresca.</p> 
<p>Chi promette nel bosco, deve osservare la parola nella città.</p> 
<p>Chi ha paura degli uccelli non semini il miglio.</p> 
<p>Chi farà come il riccio starà sempre sicuro in casa.</p> 
<p>Chi va in viaggio porti il pane in seno e il bastone in mano.</p> 
<p>Chi crede ai sogni fonda i suoi pensieri nella nebbia.</p> 
<p>Chi pone la sua speranza in terra, si discosta dal cielo.</p> 
<p>Chi è pigro delle mani non vada a tinello.</p> 
<p>Chi ti consiglia in cambio d'aiutarti, non è buon amico.</p> 
<p>Chi castiga la cagna, il cane sta discosto.</p> 
<p>Chi imita la formica l'estate, non va per pane in presto il verno.</p> 
<p>Chi tira il sasso in alto, gli torna a dare sul capo.</p> 
<p>Chi va alla festa e ballar non sa, ingombra il loco e altro non fa.</p> 
<p>Chi tuol moglie per robba, la borsa va a marito.</p> 
<p>Chi dà il maneggio di casa alle donne, ha sempre le filiere all'uscio.</p> 
<p>Chi non può portar la sua pelle è una trista pecora.</p> 
<p>Chi usa la robba in mala parte, alla morte vede le sue partite.</p> 
<p>Chi loda uno innanzi che l'abbia praticato, spesso si dà delle mentite da se
stesso.</p> 
<p>Chi dà del pane ai cani d'altri, spesso vien latrato dai suoi.</p> 
<p>Chi non dà la sua mercede all'operario non ha dell'uomo giusto.</p> 
<p>Chi mangia a gusto d'altri non mangia mai cosa che gli faccia pro.</p> 
<p>Chi si pretende di saper nulla, quello è più sapiente degli altri.</p> 
<p>Chi vuol correggere altri, diasi buon essempio a se medesimo.</p> 
<p>Chi fugge le volontà terrene, mangia frutti celesti.</p> 
<p>Chi si trova senza amici è come corpo senza anima.</p> 
<p>Chi manda la lingua avanti al pensiero non ha del saggio.</p> 
<p>Chi all'uscir di casa pensa quello che ha da fare, quando torna ha finito
l'opera.</p> 
<p>Chi dà presto quello che promette, dà due volte.</p> 
<p>Chi pecca, e fa peccar altrui, ha da far due penitenze in una volta.</p> 
<p>Chi a se stesso non è buono, manco può esser buono per altri.</p> 
<p>Chi vuol seguir la virtù, bisogna scacciare il vizio.</p> 
<p>Chi domanda quello che non spera d'avere, a se stesso nega la grazia.</p> 
<p>Chi ha buon vino in casa, ha sempre i fiaschi alla porta.</p> 
<p>Chi elegge l'armi vuol combattere con vantaggio.</p> 
<p>Chi navica nel mar delle sensualità si sbarca al porto delle miserie.</p> 
<p>Chi del ben d'altri si attrista, altri ride del suo male.</p> 
<p>Chi ti lecca dinanzi, ti morde di dietro.</p> 
<p>Chi sta in sospetto, vada a buon'ora a letto.</p> 
<p>Chi ha la virtù per guida va sicuro al suo viaggio.</p> 
</div1> 
<div1 type="capitolo"> 
<head rend="italic"><hi rend="sc">testamento di Bertoldo</hi></head> 
<p>Trovato sotto al capezzale del suo letto,</p> 
<p>dopo la sua morte.</p> 
<p>Queste sentenze tutte fece il Re imprimere in lettere d'oro, e quelle poner
sopra la porta della sala regia, acciò ognuno le potesse vedere, né si poteva
consolare della perdita di così grand'uomo. E quelli i quali erano restati
custodi della camera del detto Bertoldo, nell'accommodare il letto dove esso
dormir solea, trovorno sotto il matarazzo un fagotto di strazzi e di scritture,
dove senz'altro indugio portarono il detto stramazzo inanzi al Re, il quale,
facendolo subito sciorre, trovò tra quelle tattare il testamento che il detto
aveva fatto molti giorni innanzi ch'ei morisse, né mai l'aveva palesato a
nissuno; la causa, forse, acciò che nissuno non sapesse di che stirpe né di che
parte egli si fusse, essendo un uomo così stravagante. Or sia come si voglia,
commandò il Re adunque che subito si andasse per il notaro che l'avea fatto,
acciò glielo leggesse alla presenza sua; e così il detto notaro comparve in un
tratto e, fatto la debita riverenza al Re, disse:</p> 
<sp>
<speaker>NOTARO</speaker>
<p>Eccomi, Sacra Corona, per essequire quel tanto che da lei mi sarà
comandato.</p>
</sp> 
<sp>
<speaker>RE</speaker>
<p>Avete voi fatto il testamento di Bertoldo?</p>
</sp> 
<sp>
<speaker>NOTARO</speaker>
<p>Sì, Sacra Maestà, ch'io l'ho fatto.</p>
</sp> 
<sp>
<speaker>RE</speaker>
<p>E quanto è che l'avete fatto?</p>
</sp> 
<sp>
<speaker>NOTARO</speaker>
<p>Può essere da tre mesi in circa.</p>
</sp> 
<sp>
<speaker>RE</speaker>
<p>Or eccolo, prendetelo e leggetelo voi, ché questa lettera notaresca non
capisco troppo, per le stravaganti zifere che vi solete fare per dentro.</p>
</sp> 
<sp>
<speaker>NOTARO</speaker>
<p>Anzi, Signore, ch'io non so scrivere se non volgare, perché mai non potei
passare il Donato con tutto ciò ch'io andassi alla scuola ventidue anni, e però
non attendo ad altro che alle differenze de' villani.</p>
</sp> 
<sp>
<speaker>RE</speaker>
<p>Qual è il vostro nome?</p>
</sp> 
<sp>
<speaker>NOTARO</speaker>
<p>Io mi addimando Cerfoglio de' Viluppi, per servirla sempre.</p>
</sp> 
<sp>
<speaker>RE</speaker>
<p>Bel nome avete certo e anche il cognome può passare; ma vi starebbe meglio
al parer mio nome Sier Imbroglio, poiché imbrogliate così bene il mondo. Orsù,
leggete allegramente, Sier Cerfoglio, e dite forte, adagio e chiaro, ch'io
v'intenda.</p>
</sp> 
</div1> 
<div1 type="capitolo"> 
<head rend="italic">Sier Cerfoglio legge il testamento.</head> 
<p>Al nome del buon cominciamento, e sia in bene; vedendo e conoscendo io
Bertoldo figliuolo del <emph>quondam</emph> Bertolazzo, del già Bertuzzo, di
Bertin, di Bertolin da Bertagnana, che tutti noi mortali siamo proprio come
tante vessiche gonfie che ogni picciola pontura le manda a spasso, e che come
l'uomo giunge agli settant'anni, come oramai io mi ritrovo, si può dire che sia
sulle ventitre ore e che non possa stare a battere le ventiquattro, e poi buona
notte. Però fin ch'io mi trovo un poco di sale nella zucca voglio accomodare
alquanto i fatti miei con fare un poco di testamento sì per mia sodisfazione,
come anco per sodisfare a' miei parenti e amici ai quali io mi trovo esser
obligato; e così voi, Sier Cerfoglio, sarete pregato di rogarvi di questo mio
testamento e mia ultima volontà e prima.</p> 
<p>Lasso a mastro Bartolo ciavattino le mie scarpe da quattro suole, e otto
soldi di moneta corrente per essermi stato sempre amorevole e avermi più volte
prestato la lesina da trappongere i tacconi e fatto altri servigi, etc.</p> 
<p><emph>Item</emph> a mastro Ambrogio spacciator di corte soldi diece per
avermi più volte portato il braghiero a far conciare e fatto altri servigi,
etc.</p> 
<p><emph>Item</emph> a barba Sambuco ortolano il mio cappello di paglia per
avermi talora dato un mazzo di porri la mattina a buona ora per fare buon
stomaco e aguzzarmi l'appetito.</p> 
<p><emph>Item</emph> a mastro Allegretto canevaro la mia correggia larga e il
scarsellotto, per avermi empito il bottrigo ogni volta che io ne avea bisogno,
e fatti altri servigi, etc.</p> 
<p><emph>Item</emph> a mastro Martino cuoco il mio coltello e la mia guaina per
avermi alcune volte cotto delle rape sotto le cernici e fatto della minestra de
fagiuoli con della cipolla, cibo conferente alla mia natura più assai che le
tortore, le pernici e i pastizzi, etc.</p> 
<p><emph>Item</emph> alla zia Pandora bugattara il mio pagliarizzo dove dormo
suso e due scaranne, desligate e tre brazza di tela da farsi due grembiali, e
questo per avermi più volte lavato i scalfarotti e tenuto nette le mie
massarizie, etc.</p> 
<p><emph>Item</emph>, il resto de' strazzi, tattare e ciangatole ch'io mi trovo
nella camera, rinuncio e lascio a mastro Braghetton solfanaro, per avermi
talora portato a donare un castagnaccio e altre cosette uguali al mio gusto,
etc.</p> 
<p><emph>Item</emph>, lasso a Fichetto ragazzo di corte stafillate numero
venticinque con un buon stafile per avermi forato l'orinale e fattomi pisciare
nel letto e attaccatomi un chiocchetto overo zaganella di dietro e orinato in
una scarpa e fattomi molte altre burle; e questo bramo sia essequito quanto
prima etc., perché egli è un gran tristo, etc.</p> 
<sp>
<speaker>RE</speaker>
<p>Di questo non si mancherà etc. Seguitate pur innanzi, Sier Cerfoglio.</p>
</sp> 
<sp>
<speaker>NOTARO</speaker>
<p><emph>Item</emph>, perché quando venni qua giù, che ne foss'io digiuno, io
lasciai la Marcolfa mia moglie con un figlio chiamato Bertoldino che deve aver
da diece anni in circa, né però mi lasciai intendere dov'io mi gissi acciò non
mi tenessero dietro, non avendo mostacci da comparire in questi luochi, parendo
più tosto babuini che altro, e trovandomi aver un podere e certe poche
bestiole, lascio la Marcolfa donna e madonna d'ogni cosa fin che il figliuolo
abbi venticinque anni, che poi allora voglio sia padrone assoluto d'ogni cosa,
con patto che se esso piglia moglie cerchi di non impazzarsi con gente da più
di sé.</p> 
<p>Che non si domestichi con i suoi maggiori.</p> 
<p>Che non dia danno ai suoi vicini.</p> 
<p>Che mangi quando n'ha, e che lavori quando può.</p> 
<p>Che non pigli consigli da gente che sia andata a male.</p> 
<p>Che non si lasci medicar a medico amalato.</p> 
<p>Che non si lasci cavar sangue a barbiero che gli tremi la mano.</p> 
<p>Che dia suo duere a tutti.</p> 
<p>Che sia vigilante ne' suoi negoci.</p> 
<p>Che non s'impacci in quello che non gl'importa.</p> 
<p>Che non facci mercanzia di quello che non s'intende.</p> 
<p>E sopra il tutto ch'ei si contenti del suo stato, né brami di più, e
consideri che molte volte l'agnello va innanzi la pecora, cioè che la morte ha
la balestra in mano per tirare tanto a' giovani quanto a' vecchi; che se
pensarà a tutte queste cose, non inciamperà mai in cosa che gli possa dar
danno, e farà felice ed ottimo fine.</p> 
<p><emph>Item</emph>, non mi trovando altro, poiché non ho voluto accettar mai
nulla dal mio Re, il quale non ha mancato di persuadermi a prendere da lui
anelli, gioie, danari, veste, cavalli e altri ricchi presenti, perché forse con
simili ricchezze non avrei mai posato e forse ancora avrei fatto mille
insolenze, e fattomi odioso a tutti, come alcuni che, di bassi e vili che sono,
ascendono per fortuna a gradi alti e sublimi, né però con tante dignità non
escono fuora del fango del quale sono impastati; io mi contento di morir povero
e sapere ch'io non ho mai usato adulazione al mio Re, ma sempre consigliatolo
fedelmente in ogni occasione ch'egli mi ha chiamato, parlando liberamente
secondo che io l'ho inteso, e non altrimente. E per mostrargli parimente in
quest'ultimo fine l'affetto ch'io gli porto, gli lascio questi pochi di
documenti, i quali non si sdegnarà accettare e osservare insieme, ancor ch'essi
eschino fuor della bocca di un rustico villano, e sono questi, cioè:</p> 
<p>Di tenere la bilancia giusta, tanto per il povero, quanto pel ricco.</p> 
<p>Di far veder minutamente i processi, inanzi che si venghi all'atto del
condennare.</p> 
<p>Di non sentenziare mai nessuno in colera.</p> 
<p>Di farsi benevoli i suoi popoli.</p> 
<p>Di premiare i buoni e i virtuosi.</p> 
<p>Di castigare i rei.</p> 
<p>Di scacciar gli adulatori, i gnattoni e le lingue mal dicenti che mettono
fuoco per le corti.</p> 
<p>Di non aggravare i suoi sudditi.</p> 
<p>Di tenere la protezzione delle vedove e pupilli, e difendere le loro
cause.</p> 
<p>Di espedire le liti, né lasciare stracciar i poveri litiganti, né farli
correre in su e giù per le scale del foro tutto il giorno.</p> 
<p>Che osservando questi pochi ricordi viverà lieto e contento, e sarà tenuto
da tutti per ottimo e giusto Signore, e qui finisco.</p>
</sp> 
<p>Udito il Re il prefato testamento e gli ottimi ricordi a lui lasciati, non
puoté fare che non mandasse le lagrime fuor degli occhi, considerando alla gran
prudenza che rognava in costui e l'amor e la fedeltà che esso gli avea portato
in vita e dopo la morte. E così, fatto donare a Sier Cerfoglio cinquanta
ducati, lo licenziò; poi, secondo che il Magno Alessandro conservò fra le più
care e preciose gioie l'Iliade d'Omero, così esso fece riporre il detto
testamento fra le sue più ricche e pregiate gemme; poi cominciò a fare instanza
che si trovasse dove fosse il suo figliuolo Bertoldino e la Marcolfa sua madre
e che si conducessero alla città, che per ogni modo gli voleva appresso di lui,
per memoria del detto Bertoldo; e così espedì alquanti cavalieri che
l'andassero a cercare per quei monti e boschi vicini e che non tornassero a lui
se non gli avevano con essi. Così si partirono i detti cavalieri, e tanto
andarono girando attorno che gli trovarono. Ma di quello che ne seguì, s'udirà
in un altro volume, e presto, che questo non passa più oltre per ora,
lasciandovi intanto il buon giorno. A Dio.</p> 
</div1> 
</body> 
</text> 
</TEI.2>
