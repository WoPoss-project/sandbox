<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>I partiti anarchici in Italia</title>
      <author>Ruggero Bonghi</author>
    </titleStmt>
    <extent>148 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000175</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>I partiti anarchici in Italia</title>
        <author>Bonghi, Ruggiero</author>
        <publisher>Treves</publisher>
        <pubPlace>Milano</pubPlace>
        <date>1878</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="eng">Inglese</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-06-08T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-06-08T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>AVVERTIMENTO.</head>
<p>Sotto un titolo solo - <hi rend="italic">I partiti anarchici in Italia</hi> - 
il mio amico Treves ristampa due scritti miei, vecchi l'uno 
di cinque mesi: - <hi rend="italic">l'Italia non aspetta</hi>; l'altro di tre 
settimane: - <hi rend="italic">La situazione morale del paese e il diritto 
d'associazione</hi> - Pubblicati amendue nella <hi rend="italic">Nuova 
Antologia</hi>. Essi sono stati scritti prima che il 17 
novembre fosse attentato alla vita del Re: e prima che, 
qualche giorno innanzi o dopo, le bombe scoppiate a 
Firenze, a Pisa, a Livorno, le risse a Bologna, l'assalto 
tentato di notte a una caserma in Pesaro, l'assassinio d'un 
ufficiale di polizia a Fabriano, i cartelli affissi a Roma, gli 
arresti preventivi che hanno solo impedito maggiori guai, e 
molti altri indizii non attestassero, che il regicida di 
Napoli, mandatario o no d'una setta, ha pur sempre 
concepito l'atroce delitto non nella solitudine della sua 
mente, ma in una comunicazione di spirito e d'intenti con 
molti. Cotesti fatti, che io non potevo sapere, mentre 
scrivevo è chiaro, a chi oggi mi legge, che io li presentissi. 
Errano in un punto solo: credevo, che avrebbero indugiato 
di più. Io prevedevo cotesto scoppio di passioni e d'ire per il 
giorno, che il presente indirizzo di governo sarebbe stato 
mutato in Italia; ma gli odii non hanno avuto pazienza, ed 
hanno cessato di covare anche prima. Vuol dire, che il 
lavoro delle sette anarchiche è maturo in Italia, ed hanno 
<hi rend="italic">rinnovato</hi>, più presto che io non aspettavo, <hi rend="italic">le 
gesta</hi> e <hi rend="italic">i fasti</hi>, da' quali nel luglio sembravano 
tuttora lontani. lo dicevo allora, che si <hi rend="italic">preparavano, 
crescevano, invigorivano le forze e disposizioni morali nei 
partiti contrari al presente ordine di cose</hi>, le quali prima o 
poi avrebbero turbato la serenità apparente del paese; 
coteste forze erano già preparate, cresciute, invigorito più 
che non si poteva congetturare, mentre stavano ancora 
nascose quasi del tutto.</p>
<p>Ma, si sente dire: - siano stati pur molti e 
subitanei cotesti segni di corruttela politica; quando vi si 
contrapponga la manifestazione maravigliosa di affetto al 
Re e di fede alla monarchia, che hanno eccitato in tutto il 
paese, essi perdono valore e significato insieme. Vero: ma 
chi parla così non ragiona giusto. Un regno recente avrebbe 
perso ogni speranza d'avvenire, se già non sentisse più che 
nella forma monarchica assunta da esso sta il maggior suo 
fondamento e la migliore sua. sicurezza; una società, che 
non fosse presa tutta d'un brivido all'annuncio, che il capo 
dello Stato ha rischiato di rimanere vittima del coltello d'un 
assassino, si dovrebbe credere giunta all'estremo grado di 
degenerazione e poco meno che già morta e spenta oramai. 
Ciò che s'è fatto e detto in Italia, dopo saputo l'attentato al 
Re, può parere poco a qualcuno: non può parere troppo a 
nessuno. Che così gran maggioranza si sia mostrata 
sgomenta del pericolo corso dal Re e gli abbia acclamato 
con rinnovata lena, è naturale, e grandissimo conforto a chi 
punto ne dubitava: ma è un fatto di maggiore importanza, 
che in così gran convocio di applausi. e di esecrazioni 
non solo qualche voce ha disturbato, ma qualcuno è 
stato mosso dal sentimento suo a trovarvi persino nuova 
occasione e stimolo di delitto. Ciò non si spiega, non a un 
modo solo. In coteste città dove simili voci sono stato udite 
o simili atti compiuti, le sette devono già avere viziata 
l'atmosfera, più che non pare. Deve respirar aria molto 
infetta, quegli nel cui animo scendono siffatti pensieri e 
proponimenti, poiché non è soprattutto un'ingordigia o 
rabbia privata quel che lo muove. Chi ne respira una sana e 
buona, non può essere tratto per nessuna via e modo a 
concepirli.</p>
<p>è ozioso ricercare quali sette siano soprattutto il 
crogiuolo, dove si fonde così ogni chiarezza di mente ed 
ogni bontà di cuore. Il Passannante può essere qualcosa tra 
un repubblicano e un socialista; ovvero più del primo o più 
del secondo. Ma non perciò i repubblicani o i socialisti 
insegnano tutti le dottrine dell'assassinio politico, e molto 
meno le. praticherebbero tutti. Cotesta dottrina è il motto 
misterioso ed ultimo di ciascuna setta, che vuole colla 
violenza sovvertire l'ordine attuale dello Stato; e tutte, 
contrastate un pezzo ed impedite dal raggiugnere il 
loro fine, terminano col supporre la violenza unico mezzo di 
raggiugnerlo. Ma l'atto dell'assassino non è un effetto, puro 
e semplice, della dottrina; questa gli abbuja la coscienza; ma 
non gli arma ancora la mano. Il coltello gli è appuntato dal 
livore, dallo sdegno, dal dispetto, dal bisogno, dal vizio: da 
tutti que' risentimenti, che ribollono nell'imo fondo di 
ciascuna setta, dove precipita e posa la faccia, che entra 
nella composizione ma in tanta maggiore proporzione, 
quanto più essa è <hi rend="italic">anarchica</hi>, quanto, cioè, è più 
ampio e difficile il sentimento politico e sociale che si 
propone.</p>
<p>Io non dubito che Aurelio Saffi davvero creda che 
l'ufficio del partito repubblicano deva oggi essere soltanto 
questo: predicare l'eccellenza del principio repubblicano, e 
restrignersi nel <hi rend="italic">pensiero</hi>, aspettando a lanciarsi 
nell'<hi rend="italic">azione</hi> che la <hi rend="italic">coscienza</hi> della nazione sia 
<hi rend="italic">matura</hi>. Io non dubito che siano di buona fede quegli 
studenti <hi rend="italic">repubblicani dell'Università e scuole 
d'applicazione Bolognese</hi>, che, <hi rend="italic">innalzandosi in nome 
della legge morale e dell'umanità al disopra d'ogni 
differenza di parte</hi>, si condolgono dell'attentato 
con Umberto di Savoja, che ha rischiato di rimanere vittima, 
e con Benedetto Cairoli che v'è rimasto ferito. Ma è 
evidente, che cotesti leali studenti ignorano che, uno Stato 
monarchico, il quale lascia in una instituzione sua, come è 
l'Università, ordinarsi liberamente, un gruppo di studenti i 
quali si danno titolo di repubblicani, e non ha neanche cuore 
a mostrare d'avere inteso che in un indirizzo al Presidente 
del Consiglio, essi hanno sconosciuto il Re, è uno Stato, al 
quale il paese comincia a temere che manchi la coscienza 
della sua forza, e il rispetto del suo diritto; ed Aurelio Saffi 
ignora altresì, che la sua speculativa predicazione 
repubblicana in uno Stato, che dovrà prima o poi impedire 
che venga all'atto, crea una condizione d'animi violenta, e 
diventa il fomite, di organizzazioni, di combinazioni, di 
cospirazioni, le quali gittano necessariamente intorno a sé il 
seme dei delitti, onde l'animo suo, come il nostro, è eccitato 
a così grande orrore.</p>
<p>Il ministero poi, anzi, si può dire, il governo ha 
mostrato d'ignorare così da tre anni in qua ciò che sfugge a 
quegli studenti, come ciò a cui gli occhi del Saffi 
non giungono. Noi abbiamo avuto per un due anni ministeri, 
che hanno scemato credito e valore a quanto v'era nel paese 
di più sano, di più sicuro, di più tranquillo, ed ora da meno 
di un anno n'abbiamo uno il quale ha lasciato espandersi ed 
affiatarsi quanto v'ha di più malsano, di più torbido e 
mobile. I diritti supposti e immaginarli delle minoranze 
sovvertitrici, parte coll'ajuto stesso del governo, parte da sé, 
hanno avuto modo di sovrapporsi a diritti veri e legali della 
maggioranza conservatrice e prevalere. Raccogliamo ora i 
frutti di così falsa politica; e s'è tuttora lontani dall'averli 
raccolti tutti. Stiamo anzi, a principio; ed o io non ricordo 
nessuna storia e non ho acquistato in trent'anni di tempeste 
nessuna esperienza, o è pur vera la triste previsione 
dell'animo mio: che la strada nella quale siamo ci meni a un 
precipizio. Non ci s'illuda, né in su né in mezzo né in giù; e 
poiché tocca a tutti, ci si pensi tutti.</p>
<closer><dateline>Napoli, 22 Novembre 1878.</dateline>
<signed>Borghi</signed></closer></div1>
<div1><head>L'ITALIA NON ASPETTA</head>
<p>Sarebbe rincrescevole, davvero, se il più amabile dei 
repubblicani - come tanti altri del resto innanzi a lui - 
voltasse a monarchico. Pure, questa è l'impressione, che ha 
fatto sopra parecchi un opuscolo pubblicato a questi giorni 
da Agostino Bertani, col titolo: <hi rend="italic">L'Italia aspetta</hi>.</p>
<p>"Adunque, il Re, dopo il Cairoli, chiamerà il Bertani". 
Così sentivo esclamare uno cui cotesto opuscolo era venuto 
alle mani. E di fatti, sinché i moti politici non si posano, o 
almeno la coscienza di tutti non li senta posati, non si suole 
intendere altro progresso, che quello vago, indeterminato, 
illusorio, in diritta linea verso il discioglimento della forma, 
in cui si crede abbiano fatto sosta per poco. Sicché son 
creduti via via uomini d'avvenire gli uni rispetto agli altri 
quelli che più son riputati in grado ed in desiderio di operare 
cotesto dissolvimento. Chi più è tenuto atto e 
volonteroso a ciò, è <hi rend="italic">avanzato</hi>, sta 
<hi rend="italic">avanti</hi> a chi è meno. In cotesta preposizione avanti è 
inclusa tutta la politica. La quale non è già più l'arte del 
proporzionare i mezzi ai fini, dell'attagliare le istituzioni alle 
condizioni dei popoli, del mantenere da una parte le forme 
essenziali di una società, e trarne dall'altra i maggiori effetti 
di coltura intellettuale, di soddisfazione morale, di utilità 
sociale, e di prosperità economica, che i tempi comportino; 
ma bensì l'arte di camminare a occhi chiusi verso una meta 
oscura, pur di non guardarsi mai indietro, in una linea che 
par retta, perché non si vede., e perché non si sa dove metta 
capo. L'assurdità del proponimento è poi causa essa sola, 
che non ne risulti nulla di sincero e di vero; che il paese, cui 
non s'è promesso altro, se non che sarebbe andato avanti, 
non avanza in realtà da nessuna parte; e la sola cosa che 
avanzi, sono i vantaggi e le vanità degli uomini, che, pur di 
farsi strada, l'avean cullato in così vana speranza; ragione 
potentissima poi di disistima e corruttela pubblica.</p>
<p>Però, il Bertani non ha, per verità, nessuna colpa, che il 
giudizio sopra di lui e il suo libriccino, - ha 40 pagine e 
l'autore si vede, che non giugne senza fatica a scriverne 
tante, - si sia sommato in quelle poche parole. Sarebbe 
maligno e falso l'affermare, che, nel suo parere, quello che 
l'Italia propriamente aspetti, sia lui. Non s'intende davvero 
molto chiaramente, ciò che l'Italia aspetti, ma non aspetta, a 
quanto pare, lui. Il pensiero dell'autore è, in fin delle fini, 
incerto molto. Talora, si direbbe, ch'egli, insomma, voglia 
dire, che l'Italia aspetta la Repubblica, e che l'onor8 
Cairoli ce l'avvii; talora invece, l'aspettazione è assai più 
modesta. Quando l'Italia, parrebbe, avesse ottenuto, che i 
Comuni non avessero più parte nell'istruzione primaria, e 
nelle scuole elementari non s'insegnasse più religione; - 
quando l'azione della giustizia precedresse, più spedita, e la 
magistratura, pagata meglio, rispondesse più alla nobiltà 
dell'ufficio suo; - quando le comunicazioni da una ad altra 
regione fossero agevolate mediante i più recenti e facili 
mezzi di trasporto, - l'Italia, almeno per ora, non 
aspetterebbe altro. Succede del libro del Bertani come di 
tante altre manifestazioni d'uomini politici in Italia, che 
l'<foreign lang="lat"><hi rend="italic">hiatus</hi></foreign> è grande, e la parola, che poi n'esce, 
piccola. A veder quello, non v'ha gran canto, che non si 
creda dovere, potere venirne fuori, poi è un fil di voce, 
quello che n'esce, appena percettibile. E le ragioni di ciò son 
due: - aprono la bocca male; e si sono troppo scarsamente 
nudriti. O, fuor di metafora, non muovono da un retto 
principio, e la lor mente non è abbastanza educata da studi 
di quel genere e maturità, che occorrerebbe. Che il Bertani, 
per esempio, paragoni sé, quando discorre o scrive di 
medicina o chirurgia, e quando scrive invece o discorre di 
qualche ordinamento sociale o politico! Come la parola gli 
sgorga limpida, e la penna gli scorre fluida e il pensiero gli 
si affolla copioso nel primo caso; come la parola gli 
s'impaccia, e la penna gli si congela, e il pensiero gli 
s'incaglia nel secondo! Egli ricorda di <hi rend="italic">sé l'alta carità che 
gli ha insegnata l'arte sanguinosa e precisa nella quale un 
fortunato</hi> <hi rend="italic">ardimento gli conciliò qualche 
rispetto dai colleghi suoi</hi>; bene a ragione; ma ripensi, 
quanto la mano gli è ferma nel trattare quei dolorosi 
istrumenti, che devono ripristinare le forze e le funzioni 
dell'organismo in quegli stessi di cui mettono talora la vita a 
nuovo pericolo; e quanto invece gli oscilla, allorché deve 
non operare, ma disegnare soltanto con essa i movimenti, 
che si devono produrre nei corpi delle società umane per 
risanarli! Ciascuna arte vuole le preparazioni sue; e il genio, 
supponiamo che ci sia, non basta oggi a vincer le guerre più 
che a condurre gli Stati. Gli elementi della vita in questi, 
come i mezzi di morte in quelle, son diventati troppi!</p>
<p>L'onorevole Bertani è riputato il capo dei repubblicani 
in Parlamento. Se repubblicani vi hanno ad essere, - e non si 
può fare a meno che non ce ne sia, - e devono avere un 
capo, nessuno ci sgomenta meno di lui. "Solo per tanti anni 
nella Camera, e lungamente inviso, come profanatore 
dell'arca santa, io sostenni che un partito di schietta 
democrazia doveva manifestarsi in Parlamento, segnacolo e 
voce di quello che senza cospirazioni e violenze, ma per 
fatale evoluzione della coscienza nazionale, andava 
ingrossando al di fuori". Così egli scrive di sé; e noi 
diciamo che ha fatto bene, e l'Italia deve avergliene grado. 
È stato nocivo, che nessun clericale, - nessun uomo cioè, 
d'una parte politica che nega da un opposto aspetto l'ordine 
attuale di cose, - si sia risoluto a fare il medesimo: e che i 
clericali, i quali già erano in Parlamento, abbiano creduto, 
una volta che questo ha preso sede in Roma, di 
doverne uscire. Le istituzioni rappresentative non son sicure 
di produrre tutto il frutto che se n'aspetta, non sono in grado 
d'acquistare un moto ordinato, tranquillo, fecondo, 
continuo, se non quando le opinioni del paese sieno 
rappresentate tutte, e si acconcino ad essere varietà 
d'indirizzi politici e sociali dentro la cerchia di quelle. Ché 
se esse a principio, come è succeduto già e succede tuttora 
ai repubblicani, persistono nell'asserire di sé che son sempre 
le stesse, e nel pretendere di non avere rinunciato o non 
volere rinunciare a nulla; a mano a mano, e quasi senza che 
si accorgano e certo senza che se lo confessino, queste lor 
presunzioni si smorzano, si spuntano, e nei contatti 
quotidiani delle composizioni e scomposizioni delle parti 
politiche, s'abituano a rinserrarsi nella lizza, in cui sono 
scese a combattere, e che finisce col parer sufficiente ad 
ogni loro gara, e non levare a nessuno la cara speranza di 
poter continuare la sua battaglia in perpetuo.</p>
<p>Ma la maggiore o minore importanza di un fatto, come 
quello che l'onorevole Bertani ascrivo a sé, - cioè l'entrata 
della parte repubblicana in Parlamento, - dipende 
dall'assenso che trovano nel rimanente di essa coloro i quali 
vi si son risoluti. Che se questi son pochi, o piuttosto so, 
essendo Pochi, il maggior numero dei repubblicani li reputa 
piuttosto traditori della parte, che rappresentanti suoi, il 
fatto loro può avere ragioni più o meno buone, motivi più o 
meno fondati, onorevoli, nobili, ma non ha valore oltre le 
loro stesse  persone; non acquista un'efficacia 
davvero politica e seria.</p>
<p>Il caso del partito repubblicano è appunto quest'ultimo. 
Vi hanno repubblicani in Parlamento, -e si può dirlo senza 
ingiuria, poiché quelli che son tali, non se ne scusano, né se 
ne infingono; -ma non si può affermare, che cotesti 
repubblicani rappresentino tutta la loro parte. I più di 
questa, -e tra i principalissimi, - non approvano la condotta 
di cotesti loro fratelli un po' spurii, né riconoscono ad 
essi maggiore autorità che in una famiglia si accorderebbe a 
questi. I repubblicani in Parlamento, da quelli, che non solo 
ne rimangono coi fatti, ma vogliono per convincimento 
rimanerne fuori, son riputati cristianelli annacquati. Né tutti 
credono che l'opera loro sia utile. Poiché nei partiti v'ha 
sempre due opinioni: quella di coloro, i quali vedono il fine 
del partito tanto più facile a conseguire, quanto meno si 
accusa; e quella di coloro i quali invece stimano appunto il 
contrario. A' primi pare, che pur di riuscire, anzi per 
riuscire, giova sopratutto che la repubblica si umanizzi, e si 
serva delle indulgenze del Governo <foreign lang="lat"><hi rend="italic">pro 
tempore</hi></foreign>, per farsi strada; i secondi invece 
immaginano che quando cotesta repubblica faccia 
fieramente parte da sé, e, trattasi in un canto, si contenti, 
finché l'ora sua non sia arrivata, di gridare su per i tetti 
l'idea sua e di segnare a dito il venir meno e il fallire d'ogni 
altra, cotesta sua ora arriverà prima che in qualunque altro 
modo e più efficacemente, più degnamente. S'intende, che i 
repubblicani di questa seconda maniera  non 
consentono con quei della prima, ma nel fondo del cuore gli 
sprezzano.</p>
<p>Quando noi, quindi, avremo raccolto il pensiero del 
Bertani, non dovremo già figurarci di aver raccolto quello di 
tutta la parte politica, a cui nome egli parla. Ciò che 
potremo dire, è di avere saputo dal Bertani, che concetto si 
formino del valore, dell'avvenire, dell'importanza 
dell'instituzione monarchica quelli tra i repubblicani, i quali 
hanno creduto di poter entrare in qualche componimento 
temporaneo con essa, e di farne così per comodo quella 
provvisoria, illusoria, superficiale ricognizione, che implica, 
nel parer loro, un giuramento.</p>
<p>Ora, per vero dire, dal Bertani appare ch'egli e i suoi 
repubblicani rosati si formano di cotesta monarchia un 
concetto che è tanto contrario al vero, quanto al sentimento 
di quegli ai quali essa pare un'istituzione fondamentale del 
paese. Il che, di certo, è naturale, e si potrebbe quasi 
sottintendere; ma è importante a notare e provare, poiché il 
Bertani pretende che tale opinione sua deva essere, anzi sia 
quella del ministero, a cui la monarchia ha appunto 
commesso ora il Governo; sicché questo non si possa 
aspettare l'appoggio di lui e della parte sua se non a patto 
che questa opinione spicchi sempre più nell'azione e nella 
condotta di esso, <foreign lang="lat"><hi rend="italic">Proximus ardet Ucalegon</hi></foreign>, 
dunque; se l'illustre medico indovini la diagnosi, o piuttosto, 
se mi pare che la indovini, dirò più in là.</p>
<p>Or ecco che cosa intanto il Bertani vuole che la 
monarchia sia, per aspettare, tranquillamente che la si 
spenga.</p>
<p>Egli nega al Re qualunque parte di sovranità 
anzi lo contrappone al <hi rend="italic">sovrano</hi>, che è il popolo, da 
cui il Re ha solo una delegazione d'esercizio d'una piccola 
parte di potere pubblico. La libertà ha un <hi rend="italic">proprio nome 
ed ideale</hi>, e questo è repubblica; la rivoluzione italiana è 
stata schiettissimo ed unico frutto della forza e della volontà 
popolare <hi rend="italic">vittoriosa</hi>, e quindi nasce, <hi rend="italic">natural 
conseguenza della vittoria, il diritto della nazione 
d'innalzare la propria coscienza al governo di sé 
medesima</hi>. Democrazia e repubblica è tutt'uno, e la 
<hi rend="italic">conciliazione tra gl'interessi della monarchia e quelli 
della democrazia, iniziata un dì, per altissimi intenti, da 
Mazzini stesso</hi>, non può essere se non 
<hi rend="italic">temporanea</hi>. Questa conciliazione non può durare se 
non <hi rend="italic">fin dove e fin quando la monarchia non resista ai 
progressi della libertà, e la democrazia non s'imponga pel 
bene d'Italia</hi>. I plebisciti furon dettati da <hi rend="italic">necessità 
transitorie; la nuova sovranità nazionale sorge e si posa 
calma e severa a reclamare un diritto le cui ragioni porta in 
sé stessa costitutive, inalienabili, imprescrittibili</hi>. Dal 
centro vitale dell'istituzione monarchica si sviluppa <hi rend="italic">ogni 
giorno più tardo il moto, e la sua circolazione si va ogni di 
più intorpidendo</hi>; e le va contrapposto un <hi rend="italic">giovane e 
vigoroso organismo dalla giovinezza immortale che, 
stringendosi in pugno il vessillo del progresso, additi un 
nuovo primato all'Italia fra i popoli civili</hi>. Cotesto 
organismo è vaticinato all'Italia dal suo <hi rend="italic">genio speciale, 
dal martirologio e dagli accelerati progressi odierni</hi>. La 
monarchia costituzionale povera, <hi rend="italic">timida</hi> creatura, 
<hi rend="italic">ponte gettato da venti anni fra le diffidenze dell'Europa 
dispotica ed il bisogno della
ricostituzione nazionale</hi>, ha avuto un periodo 
necessario, <hi rend="italic">periodo dominato dal prepotente concetto 
dell'unità della patria. Ma, l'unità raggiunta, può la mente 
italiana tenersi indissolubilmente unita a forme divenute più 
che mai accessorie? Avvinta tuttora in quelle fascie che 
protessero la sua infanzia, l'Italia, cresciuta e adulta nella vita 
politica, ne risente già le molestie e si rende conto troppo 
chiaro, delle contraddizioni e dei vizi costitutivi della forma 
accettata. Un breve periodo di vita costituzionale è</hi> bastato 
<hi rend="italic">ad imbastardire il genio italiano, a sfibrarne il carattere, a 
deprimerne la intelligenza. Una reazione in favore dell'ideale è 
inevitabile</hi>, e guai se questa sorprenda <hi rend="italic">gl'Italiani deboli 
di mente e prostrati nella coscienza, disciplinati da una forma 
politica eviratrice!</hi> La monarchia deve <hi rend="italic">spogliarsi man 
mano dei suoi privilegi ed indietreggiare dai diritti storici e 
dalle pretese convenzionali</hi>, se vuole che gl'Italiani 
aspettino pazientemente la fine sua. L'autorità regia deve 
<hi rend="italic">residuarsi a lieve cosa</hi>, e non <hi rend="italic">superare quella d'un 
presidente di repubblica. Deve durare nell'attitudine passiva 
che le conviene</hi>.</p>
<p>Ora questo, come si è detto, è il concetto della 
monarchia italiana che si formano i più temperati dei 
repubblicani, quegli i quali non dicono di sé: Amiamo più 
fortemente la repubblica, perché più fortemente amiamo la 
verità. Ebbene, questo concetto è già, nel parer mio, 
interamente falso; ed un Governo che in Italia non lo 
ripudiasse nell'animo suo, non sarebbe in grado se non di 
condurre il paese a rovina. Il monarca non e stato 
<hi rend="italic">passivo</hi> nella costituzione di questa Italia nuova, né 
può rimanere <hi rend="italic">passivo</hi> nell'opera del 
consolidamento di essa. Affermare che l'istituzione 
monarchica sia contraria al genio italiano e alle tradizioni o 
leggi storiche del nostro sviluppo è vanissimo, e chi si lascia 
tirare a siffatte affermazioni dalle reminiscenze gloriose 
della repubblica romana, o fastidiose e turbolente delle 
repubblichette del medio evo, mostra di ricordare la storia 
della sua patria e poco e male. Un popolo tutto libero è un 
fatto modernissimo; una nazione italiana che concorra 
effettivamente tutta al governo di sé medesima è un fatto 
nuovissimo. L'ultimo sviluppo della nostra storia recente 
non trova in nessuno dei periodi precedenti di essa le norme 
del suo governo. E la forma costituzionale ch'esso ha 
assunto, per necessità di fatto assentita dalla volontà 
nazionale, non è più forestiera che italiana nell'essenza sua; 
è un rampollo delle condizioni proprie delle società 
europee; e l'essersi mostrato altrove prima che qui, sicché 
l'averlo trapiantato qui può parere imitazione, si deve a ciò 
solo, che coteste condizioni si son maturate in altri Stati 
prima che nel nostro, nato, nella sua forma attuale, per 
l'ultimo.</p>
<p>Non discutiamo, -che è quistione oziosa, - se sieno stati 
in maggior numero repubblicani o monarchici gli uomini 
che hanno concorso a ridestare l'Italia, a riporla in piedi ed a 
dirle: cammina. Ammettiamo pure, se si vuole, che la più 
parte di coloro i quali, sfidando ogni minaccia, affrontando 
ogni pericolo, tra patimenti, tra contrasti, tra martiri infiniti, 
concitando nell'animo proprio tutti gli ardori dell'amore 
arrischiato d'una patria infelice, si sono affaticati a 
redimerla, abbia vagheggiato nella sua mente un ideale di 
Governo il più opposto a quello contro cui combatteva. Non 
solo non sarebbe meraviglia che così fosse stato, ma sarebbe 
meraviglia se fosse accaduto il contrario. Non sono le 
fantasie eccitate da una lotta disuguale e crudele i giudici 
migliori dell'assetto nel quale il lor paese poserà, una volta 
che quella sia vinta. Riconosciamo senza paura le speranze 
generose di quegli animi infiammati, ma non facciamo loro 
il torto di credere che i sogni d'una giovinezza torbida 
sarebbero stati i consigli d'una maturità sicura e calma. 
Quelli che ora si giovano dell'esempio delle opinioni di 
cotesti trapassati, sono così <hi rend="italic">indietro</hi> al proprio tempo 
come essi erano <hi rend="italic">avanti</hi> al loro.</p>
<p>Ciò che però è chiaro, è che cotesti sforzi, tentativi, 
desideri di uomini privati, o repubblicani che fossero o 
monarchici di sentimento, come non erano bastati in mezzo 
secolo a sollevare l'Italia dalla misera condizione in cui era, 
così non vi sarebbero bastati in venti altri. Chi trascura tra i 
motori di questa risurrezione d'Italia il monarca s'affanna a 
non intenderla. Poiché se il pensiero, non delle plebi 
dimentiche, ma della parte intellettuale e più eletta del paese 
l'ha preparata con una secolare pazienza, l'ha compiuta 
l'istinto antico tradizionale d'una dinastia più che secolare, e 
l'arte politica d'un governo, la cui esistenza legale e 
legittima aveva avuto assai più volte, che quella forse di 
nessun altro, la ricognizione del diritto pubblico d'Europa. 
Qui è stato <hi rend="italic">attivo</hi> e supremamente 
<hi rend="italic">attivo</hi>, non che il re stesso nella sua persona, - 
e più la vita di Vittorio Emanuele sarà nota, più la parte 
presa da lui nel risorgimento italiano apparirà grande, - ma 
il re, come instituto giuridico e politico. Cotesta autorità 
regia è quella che ha ordinato le forze del moto italiano, 
anzi quella che a questo moto ideale degli spiriti ha dato la 
forza, a questa materia, che voleva essere trasformata, ha 
fornito la forma nuova, nella quale foggiarsi. La monarchia, 
quindi, non è un accidente della risurrezione italiana, non è 
una veste che questa ha indossata per un commodo 
passaggiero; non è un'appendice, un accessorio della nostra 
esistenza nazionale; è bensì la radice stessa, donde quella 
restaurazione è germogliata; è il cuore donde muove e tòrna, 
con circolo perpetuo, il sangue del nostro Stato; è il pernio 
intorno a cui gira, la base su cui sta. Chi levasse quella di 
mezzo, non farebbe altrimenti al nostro essere nazionale di 
quello che a un albero chi lo schiantasse.</p>
<p>Solo perché l'autorità regia ridava una forma allo Stato 
nuovo, nella stessa ora che discioglieva la vecchia, è stato 
possibile all'Italia di trovare nelle guerre che doveva 
combattere, alleati coi quali vincerle, e nell'interno di 
ordinare subito uno Stato capace d'un avviamento costante, 
e non costretto a sobbalzare senza posa. Se sono venti anni 
che duriamo, e in questi venti anni tutto un organismo, più o 
men bene e fortunatamente, s'è formato e ha vissuto, è alla 
monarchia solo che lo dobbiamo. La più grave questione 
della nostra interna costituzione, l'esistenza d'un papa in 
Roma, dobbiamo al Re lo averla sciolta. La guerra, 
che gl'interessi molteplici connessi col Papato e sparsi per 
tutta Europa, - interessi morali, sociali, politici, - più volte 
secolari tutti, ci hanno fatta, anzi ci fanno tuttora, non 
l'avremmo vinta, né le resisteremmo ora, un Re, 
d'antichissima dinastia, non avesse sviata, distratta, confusa, 
sgomenta così gran parte di quegl'interessi stessi. Questo, 
che io descrivo, noto, mostro da più lati, è il carattere 
evidente, proprio, peculiare, ideale davvero, della nostra 
rivoluzione, ci piace darle questo nome. Qui spira, 
l'italianità, ma un'italianità non sognata, non immaginata, 
non indotta dalle passioni di parte o dal ghiribizzi del 
proprio cervello, ma attinta, provata dall'esperienza del 
fatto. E i ministri i quali, morta, Vittorio Emanuele Il, hanno 
dato al figliuolo, distratto dal dolore, nome di Umberto I, 
distaccandolo da quegli antenati, coi quali suo padre aveva 
espressamente, nel suo titolo stesso, voluto nella nuova 
fortuna affermare il vecchissimo vincolo, hanno mostrato di 
non intendere cotesta italianità del movimento politico 
nostro, e tentato, per quali era in loro, in una occasione 
siffatta, di surrogare, alla monarchia antichissima dal cui 
tronco tuttora vegeto è germogliata la recentissima Italia, 
una monarchia nata da ieri, ancora imberbe, sovrapposta al 
paese, e non connaturata con esso.</p>
<p>Il Bertani afferma che cotesta <hi rend="italic">monarchia</hi> italiana 
<hi rend="italic">divori gli uomini</hi>; anzi, non l'afferma lui, ma dice a 
dirittura, che il <hi rend="italic">popolo italiano nel suo buon senso</hi> è 
quello che l'asserisce. Qui certamente ha frainteso, e scrive 
della monarchia ciò che s'è detto sempre della 
<hi rend="italic">rivoluzione</hi>. La monarchia ha sinora in Italia rifatto 
gli uomini. Si sono visti molti repubblicani diventare 
monarchici; ma nessun monarchico diventare repubblicano. 
Il Bertani confessa del Cairoli quella prima trasformazione; 
e molti ne sono già in dubbio per lui. Ma, ciò fosse vero di 
lui, - che non so né credo, - egli non sarebbe il secondo. La 
vita parlamentare italiana è stata più volte testimone di 
questa mutazione di opinione, che io non solo devo e voglio 
credere, ma credo davvero perfettamente leale. Né le scema 
credito, nel parer mio, che essa appar succeduta via via che 
il Governo s'è accostato a quelli in cui il miracolo s'è 
operato; sicché il sentimento repubblicano è svaporato, 
appena i raggi dell'autorità regia sono stati abbastanza vicini 
da riscaldare il cuore, nel cui <hi rend="italic">lago</hi>, a dirla con Dante, 
era sin allora durato. Il diritto proprio del monarca, - come 
del resto, in qualunque forma di governo, del capo del 
potere esecutivo, - di nominare i suoi ministri, e la perfetta 
imparzialità del Principe italiano nello sceglierli secondo 
l'animo della maggioranza dell'assemblea, son bastati a 
smorzare infiniti ardori contrari alla monarchia, e a farla 
parere sopportabile a chi prima, per più anni, non l'aveva 
riguardata senza grandi sospetti e disdegni. Né i moderati, 
monarchici ab origine, devono avere nessuna gelosia se 
cotesti trafugati in mezzo ad essi dal campo nemico non 
solo non raccolgono biasimo dalla loro variazione di 
pensiero e di condotta, ma ne hanno lode, e sono anzi visti 
con maggior favore, paiono quasi gli aspettati delle 
genti, le quali non si struggano d'altro desiderio se 
non di veder subito il governo nelle mani più nuove. Poiché 
corto non si considera che chi dopo avere lungamente 
pensato il contrario, si risolve infine a venire nell'opinione 
tua, mostra almeno minor acume e prudenza di chi aveva 
tenuta sin da principio cotesta opinione stessa. I monarchici 
si devono rallegrare d'un fatto simile, il quale vuol infine 
dire che il paese sopra un punto solo non transige, ed è, che 
come si sia, o prima o dopo, si sia diventati monarchici. 
L'attrattiva che la monarchia esercita intorno a sé, è uno dei 
suoi principali e più naturali uffici; e insomma codesto 
piegare di tutte le persone sensato avanti ad essa, o di quelle 
che non essendo tali da prima, diventano tali per effetto 
d'una esperienza quotidiana ed ogni giorno più chiara, prova 
che entra negli animi di tutti quello che forma la sostanza 
del pensiero liberale in Italia: essere la monarchia il fulcro 
stesso dello Stato.</p>
<p>E la condizione intellettuale e morale del paese non si 
può dire peggiorata durante i venti anni di regno, che serio 
già scorsi. Chi sa dove il Bertani, che si dice 
<hi rend="italic">ottimista</hi>, ha scoverto gl'indizi dell'imbastardirsi che 
il carattere italiano abbia fatto in quest'intervallo di tempo? 
Dio buono! che riputazione si sarebbe egli acquistata 
nell'arte medica, se v'avesse usato con altrettanta leggerezza 
raccogliere i sintomi delle sue diagnosi! Quando il carattere 
italiano gli è parso meno bastardo di ora? Forse nel cittadino 
turbolento, crudele, licenzioso dell'evo medio; o in quello 
volpino e rotto ad ogni eccesso del decimoquinto 
secolo; o nel dimentico d'ogni patria, e già affranto dal 
dominio forestiero del secolo che segue; o nel cicisbeo e 
nell'arcade dei due secoli successivi; o nel settario 
infiammato da una parte, e nello sbirro sagace dall'altra del 
principio di questo? Comparare i caratteri dei diversi popoli 
tra di loro, o d'un popolo in diversi tempi, è cosa 
estremamente difficile, ed aperta, per sé stessa, a' giudizi 
i meno fondati e i più strampalati. Ma, pur riconoscendo il 
moltissimo che resta a fare, per ridestare l'antico rigoglìo 
della mente italiana e per rifarci gli animi, calunnia l'età sua 
chi sconosce che e per l'una cosa e per l'altra qualcosa si è 
fatto. La franchezza del pensare e del dire, la schietta 
professione dei sentimenti propri, la libera difesa delle 
opinioni e dottrine che si credono le migliori, l'assumere 
aperto della responsabilità in cui s'incorre, la coscienza di 
appartenere ormai ad una nazione non dispregiata nel 
mondo, e senza il cui intervento non si concluderebbe 
nessun negoziato di valore generale tra gli Stati di Europa, 
son tutti germi onde il carattere nazionale nasce e si 
sviluppa, e onde è già cominciato a rinascere il nostro. Certo 
l'esercizio della libertà politica ha sue proprie corruttele; e, i 
partiti, che ne sono l'istrumento e la forza motrice, hanno le 
più volte i piedi nel brago, quando anche toccano - che è 
raro - colla testa il cielo. Ma che i partiti vi sieno e sien tali, 
non è colpa della monarchia: e poiché nella repubblica non 
che continuare a persistere, s'esacerberebbero e 
tumultuerebbero anche peggio, è ragionevole 
aggiungere che non sarebbe colpa neanche di quella. 
La colpa è dell'umana natura, la quale non ha nessuna cura 
siffatta, che, sanandone alcuni mali, non ne promuova e non 
ne ecciti altri.</p>
<p>Una repubblica già vecchia, quella degli Stati Uniti, ed 
una nuova, la francese, dovrebbero insegnare qualcosa ai 
repubblicani d'Italia di buona fede. Dovrebbero insegnar 
loro che le degenerazioni morali degli uomini politici, non 
sono impedite dalle monarchie costituzionali, sono, si può 
dire, piuttosto fomentate che represso dalle repubbliche. 
Una forma di governo non è, per sé sola, in grado di 
pronunciare contro di quelle nessuno scongiuro, di far loro 
nessun incantesimo. E ciò poi che le aiuta sopratutto e le 
moltiplica, è la mutabilità e l'incertezza degli ordini politici; 
è la continua voglia del variarli, è l'aspettazione che saranno 
altri domani, e bisognerà con altre arti, con altri aiuti 
agevolarsi la vita, o raggiungere la meta sperata.</p>
<p>I tempi nei quali una rivoluzione è seguita senza posa 
da un'altra, sono stati anche i più corrotti. Le rivoluzioni 
producono negli animi le stesse disposizioni che le pesti. Il 
più grande storico che sia vissuto dice di quelle: "Coloro i 
quali reggono le città, con titolo gli uni e gli altri specioso, 
quali a nome dell'eguaglianza politica del popolo, quali a 
quello d'un'aristocrazia savia, parte volevano premio di 
ciascuno la cosa pubblica, ch'era a parole la sola lor cura, 
parte, gareggiando per ogni modo a soverchiarsi l'un altro, 
osavano le più atroci cose, e le eseguivano, non infliggendo 
le pene a norma del giusto e dell'utile delle città, ma 
misurandolo al piacere proprio; e possedendo il 
potere eran pronti a vincere il loro puntiglio o colla sentenza 
d'un voto ingiusto o colla violenza del pugno". E delle pesti: "Il morbo fu anche in 
altre cose principio alla città di vivere licenzioso. Che più 
facilmente osava ciascuno le cose che prima nascondeva, 
perché non fosse visto seguirvi l'arbitrio del piacer suo: 
riguardando la volubile mutazione della gente fortunata che 
moriva di subito, e di quelli che non possedevan nulla 
prima, e ad un tratto entravano nelle stanze dei morti. Onde 
volevano i godimenti rapidi e il vivere a libito, stimando 
effimeri del pari corpi e i denari. E ad affaticarsi a quello 
che paresse bene non vi aveva nessuno l'animo: riputando 
oscuro s'egli non sarebbe venuto meno innanzi di 
raggiungerlo". Nei due casi l'incertezza del domani spezza 
e scioglie ogni disciplina nel presente; e poiché pare che 
non resti che l'oggi, il godere l'ora che fugge è l'unico 
proposito che sopravvive. "E ciò, aggiunge Tucidide, è stato 
sempre e sarà, sinché la natura umana resti la 
medesima".</p>
<p> Per fortuna, cotesti gridatori di rivoluzione, - mi scusi 
il Bertani, e tutti i repubblicani più o meno fervidi fratelli o 
cugini suoi, - sono gente antiquata. Non vorrei che paresse 
un paradosso a nessuno una verità così evidente ed umile 
com'è quella che io son per dire. La vita sociale di 
Europa è in momento, nel quale nessuna delle quistioni 
ond'essa è turbata, nessun dei problemi ond'essa è 
impensierita o occupata, può essere risoluto da una 
mutazione nella forma del Governo, o d una rivoluzione 
intesa a produrla. Ciò che preme, al grado di civiltà 
intellettuale cui le nazioni europee sono giunte, è che i loro 
Governi riflettano e seguano la coscienza pubblica. Ora, 
l'efficacia di questa è già tanta, che, anche quando lo Stato 
non è ordinato in modo da lasciarle una via abituale 
continua di manifestazione, essa ne trova una. Ma nei 
Governi liberi, nei quali le assemblee rappresentano, in uno 
od altro modo, immediatamente o no, la totalità dei 
cittadini; la manifestazione dir cotesta coscienza pubblica è 
perenne, e, per una od altra via, esercita nell'indirizzo dei 
Governi tanta influenza, che questi sono forzati, più o meno, 
o punto ripugnanti, a conformarvisi. E si attenda, a un fatto 
curioso e poco osservato. Le diversità delle leggi elettorali 
variano poco codesto effetto. Un'opinione prevalente nel 
paese, - prevalente davvero, - finisce col prevalere 
nell'assemblea rappresentativa di quello, o pochi o molti che 
siano i cittadini i quali hanno titolo ad esercitare il diritto di 
suffragio; solo, se questi sono sproporzionatamente pochi, 
quell'opinione avrà bisogno di due o tre elezioni generali 
per raggiungere la supremazia, che in un corpo elettorale 
più numeroso avrebbe raggiunto alla prima; né l'indugio fa 
sempre danno.</p>
<p>Una vena d'acqua, che attraverso più bocche, 
scorrerebbe tutta in pochi minuti, penerà un'ora forse, 
se gliene è aperta soltanto una; ma anche così 
scorrerà tutta. E d'altra parte, i modi che la coscienza 
pubblica ha e tiene ad asserire il diritto suo, e a levare la sua 
voce più alto di qualunque altra, sono per lo appunto i 
medesimi in una monarchia o in una repubblica; poiché la 
differenza sola che corre tra queste due forme, l'eleggibilità 
e temporaneità del capo dello Stato, non influisce per nulla 
sul valore e sull'efficacia della rappresentanza dei cittadini 
in ciascuna.</p>
<p>Si sa quello che i repubblicani dicono. - Nelle 
monarchie ereditarie v'ha qualcosa che ripugna alla ragione 
umana; v'ha la ricognizione d'un diritto, che si fonda in un 
fatto indipendente dalla volontà della cittadinanza. 
L'ordinamento dello Stato monarchico non è in tutto e per 
tutto razionale; non risponde al <hi rend="italic">vero</hi>, al <hi rend="italic">reale</hi>, 
al <hi rend="italic">certo</hi>, - son parole loro, - in ogni sua parte. Che 
uno, per ciò solo che è figliuolo dell'altro, deva possedere 
ed esercitare una potestà suprema, trascende ogni diritto 
umano. Il <hi rend="italic">diritto umano</hi> è, che ciascun uomo sia 
riputato pari all'altro; e tutti i gradi sulla scala del potere 
pubblico sieno conferiti dalla libera scelta del popolo.</p>
<p>Ma appunto qui è il paralogismo fondamentale. Se il 
ragionamento è buono, non serve solo a distruggere la 
trasmissione ereditaria della monarchia, ma qualunque fatto, 
dal quale nella società umana provenga una disuguaglianza; 
ed esige, che quella si ricomponga tutta, anzi persista e si 
travagli sempre nel ricomporsi, considerando ciascun suo 
membro, come spoglio a dirittura d'ogni diritto, che non 
nasca dall'assenso, comunque accertato, della 
cittadinanza. Se la vostra mento è siffatta, che vi pare 
contrario a ragione il riconoscere Principe chi non è stato 
creato tale dalla società stessa col suo suffragio, come non 
vi può parere contrario del pari, che altri sia ricco, sia 
primogenito, nasca da padre noto, anziché ignoto, o anche 
sia bello, sia fornito d'ingegno, di per sé e per un arcano 
ordine, anziché per il consenso e il volere della società 
stessa? La teorica, che non vuole nella società ammettere 
nessun fatto primigenio, e che non riconosca dal volere di 
essa stessa la sua ragione ed origine, non si accheta se non 
l'ha prima svelta tutta dalle radici; e i repubblicani che se ne 
voglion servire soltanto per abbattere la monarchia e 
sollevar la repubblica, non se ne intendono. Un'esperienza 
pur lunga, e intelligibile ai più corti e più semplici, 
dovrebbe averli persuasi, che essi non sono in grado di fare 
al fuoco la parte, che sarebbe lor comodo di assegnare 
soltanto. Il resto brucia malgrado loro. L'argomento fallace, 
che mettono innanzi per dimostrare la razionalità assoluta 
della repubblica, quando mancano loro tutti gli altri adatti a 
provarne l'utilità attuale, è siffatto, che casca sul capo ad 
essi stessi, ed evoca dottrine e partiti, a' quali tutto cotesto 
loro affannarsi intorno a un nome pare una beffa.</p>
<p>Poiché qui è l'error principale del Bertani e di tutti i 
suoi più o men concordi fratelli. Essi pongono il principal 
interesse in un punto solo della costituzione del potere 
esecutivo, e credono che il mondo sarebbe grandemente 
mutato in meglio, se il capo dello Stato fosse eletto a tempo, 
anziché essere ereditario; ora, non solo questo 
miglioramento non s'avvererebbe, ma il Governo ne 
diventerebbe, nella società nostra, più disadatto a compiere i 
fini che gli sono indicati. Oggi succede in verità alle società 
più civili e prospere quel medesimo che alle città antiche 
quando, pareggiato ogni diritto tra i cittadini antichi e le 
plebi sopravvenute, non restò altra distinzione se non tra i 
ricchi e i poveri, e una voglia irrefrenabile in questi di 
partecipare alla fortuna e al benessere di quelli.</p>
<p>Come i repubblicani mostrano di non vedere ed 
intendere, che democrazia e repubblica non è tutt'uno, così 
in genere non vedono neanche né intendono, che la 
democrazia, cara alle plebi, non è più quella la quale si 
contenta di pareggiare i diritti civili e politici tra tutte le 
classi, ma quella bensì che aspira a pareggiare tra esso i 
benefici sociali. Ora, la democrazia nel senso vecchio, - nel 
senso cioè, dell'accomunare il diritto, sicché tutti sieno 
cittadini nello Stato, tutti sieno pari davanti alla legge civile 
e penale, e tutti, alle stesse condizioni, sieno in grado di 
prender parte all'esercizio del potere politico, - non ha avuto 
bisogno della repubblica in nessun periodo del suo sviluppo. 
Così nei tempi antichi come nei moderni, le classi, alle quali 
nelle repubbliche era venuto nelle mani il governo, sono 
state singolarmente e tenacemente gelose di conservarlo a sé 
stesse. Sono state le monarchie, nell'Europa moderna, 
quelle, che, nella lor guerra contro le aristocrazie feudali, 
hanno sopratutto sollevato e redento le plebi dalla loro 
soggezione civile e politica.</p>
<p>E nello stesso modo, la democrazia, nel senso 
nuovo, nel senso davvero terribile e pauroso per l'oscurità 
dei problemi che sveglia d'un ordinamento sociale, i cui 
benefici si commisurino al lavoro attuale di ciascheduno, o, 
secondo altri, al bisogno di ciascheduno, qualunque sia la 
somma del lavoro di lui, - cotesta democrazia, oggi 
smaniosa e a tratto a tratto feroce, che esige tanta forza e 
prudenza nei governi che sono insieme chiamati a 
reprimerla e a soddisfarla, - non che richiedere una forma di 
reggimento politico, a cui la mutabilità del capo dello Stato 
scemi stabilità, vigore e credito, ne richiede forse una, in cui 
il potere esecutivo sia costituito ancora più fortemente, che 
nelle monarchie parlamentari non suole essere; occorre, a 
dirla altrimenti, a trattarla, a vincerla, a calmarla, e persino, 
sin dove è lecito e possibile a contentarla, una monarchia 
non ridotta a zero, come quella che intanto il Bertani ci 
farebbe grazia di tollerare per poco, ma una monarchia, 
potente nel giro della sua competenza politica e sociale, 
gagliarda, fiduciosa di sé, supremamente attiva. Ci vuole un 
imperio non usurpato; un imperio fondato in un'antica 
tradizione di diritto, e in un attuale assenso di popolo; 
l'impero di Germania o la monarchia d'Italia.</p>
<p>Non paia strano, che, nel mio parere cotesta democrazia 
sociale va non solo compressa, ma, in una certa misura, 
contentata altresì. Però urge chiarirmi. è una quistione piena 
d'ansietà, e non dilucidata a mio senno, abbastanza, se la 
condizione economica e morale delle classi operaie e 
campagnuole sia realmente migliorata da un secolo 
in qua. La dimanda, io la formulo così: Questo classi si 
sentono oggi soddisfatte della loro situazione più o meno di 
quello che fossero cento anni or sono? - Giacché, è 
certamente importante il provare, che esse hanno ora 
maggiori diritti e più largo compenso del loro lavoro; ma 
non basta all'assunto, non si prova altresì, che il complesso 
delle lor circostanze è siffatto, che l'esercizio di cotesti 
maggiori diritti e l'uso di cotesti maggiori compensi 
producono ora nel loro animo una somma di soddisfazione 
più grande, di quello che un'inferiore condizione giuridica e 
minori salari producevano in passato. Se la società intorno 
ad esse s'è così mutata, che le loro voglie sono acuite in 
molto maggior proporzione che non sieno cresciute le loro 
capacità di soddisfarle, e le dottrine morali e religiose, che 
respirano ora, sono siffatte da turbare, commuovere e 
sollevare i loro spiriti, anziché mansuefarli e raddolcirli, 
come facevano prima; non che esservi vantaggio di sorte, vi 
sarebbe infine grande scapito del loro benessere. Il Bertani 
si mostra molto pensieroso di ciò. Cita una massima d'un 
illustre professore fiorentino; <hi rend="italic">- chi più ha, e più può</hi>, 
deve <hi rend="italic">concorrere a chi non ha e non può</hi>, e la dice 
giusta. Davvero, <hi rend="italic">quod superest, date pauperibus</hi>, è 
massima antica, e elle ha autore di molto più illustre. Ma 
essa non che scioglierlo, non tocca neanche il problema. La 
dottrina cristiana, per vero dire, mitigava questo di molto, e 
ne rinviava in infinito la soluzione terrena; né per ora è 
dimostrato che si possa surrogargliene un'altra con 
miglior frutto. Ad ogni modo, il problema, come è posto 
oggi, la trascende. Le classi infime, o quegli i quali parlan 
per esse, non chiedono nulla alla benevolenza altrui, e 
chiedono tutto alla presunzione del proprio diritto. Si può 
dire che questa è falsa; e che il diritto inteso a lor modo, 
sconvolge e perverte tutte le relazioni giuridiche le quali 
nascono essenzialmente da quella che è la fonte d'ogni 
diritto, la libertà di ciascuna persona morale. Ma ciò che 
bisogna ricercare, è, se a questa falsa presunzione di diritto 
non dieno occasione parecchie delle nostre leggi civili ed 
economiche, le quali, muovendo appunto dalla ricognizione 
di codesta libertà, hanno, come suole, perduto di vista i 
limiti e vincoli e doveri, cui essa è astretta dalle necessità 
del consorzio sociale, dalla necessità soprattutto, che l'utilità 
di questo consorzio sia, il più che è lecito, sentita, usufruita, 
se non in maniera uguale, il meno disugualmente che si può, 
da tutti colori i quali v'hanno parte. Certo la società 
moderna deve ritrovare in una nuova forma e che s'attagli al 
suo genio, parecchie di quelle combinazioni di classi e 
d'interessi, che sono state finite di distogliere sullo spirare 
del secolo scorso. Le <hi rend="italic">associazioni degli operai</hi>, le 
<hi rend="italic">società cooperative</hi>, le <hi rend="italic">banche popolari</hi> sono, 
per mo' di esempio, ricerche, tentativi di questa fatta; ma 
siamo a principio.</p>
<p>Ora, appunto qui i repubblicani d'Italia hanno mostrato 
tutta la vanità loro. Hanno lungamente esitato se dovessero 
far causa comune cogl'<hi rend="italic">internazionalisti</hi> e co' 
<hi rend="italic">socialisti</hi>, e si sono nell'ultimo Congresso 
risoluti di sì, intendendo che se v'ha forza è in questi. Ma 
ciò che preme è da una parte il tenere i <hi rend="italic">socialisti</hi> 
lontani da ogni influenza e pro dominio nello Stato, e 
dall'altra lo studiare amorosamente i miglioramenti possibili 
nelle condizioni delle plebi; ora, come i repubblicani non 
hanno saputo persistere nel primo punto, e anche hanno dato 
il più picciolo indizio d'intendere il secondo. Dove invece il 
partito moderato e monarchico v'ha atteso con molta cura, 
quando per iniziativa d'alcuno dei migliori tra i suoi, quando 
per via di disposizione governativa o di legge.</p>
<p>Il Bertani scrive non essersi visto in tutto il tempo 
dacché il regno d'Italia esiste, se non provvedimenti fiscali. 
Di certo i Governi moderati si sono mostrati persuasi che la 
prima necessità fosse equilibrare il bilancio dello Stato, 
poiché uno Stato la: cui finanza duri disordinata, non è 
anche costituito, è prossimo a dissolversi, ed ha dentro di sé 
il principale fomito di rivoluzione che si possa pensare. Ma 
erra stranamente chi affermi che nello stesso tempo una 
gran trasformazione sociale non è stata fatta in Italia, la 
quale non manifesta tutti gli effetti suoi, solo perché la 
gravezza delle imposte e molte altre ragioni hanno fatto che 
i risparmi s'accumulassero a stento, ed il capitale rimanesse 
caro e scarso. Non è qui il luogo di esporre a parte a parte 
gli elementi e i mezzi e i nodi di cotesta trasformazione, 
quantunque sarebbe lavoro utile il farlo. Ma mi basta 
ricordare le leggi sul Tavoliere di Puglia, sulla Sila di 
Calabria, sul</p>
<p>riscatto delle decime in terra d'Otranto, 
sull'affrancazione dei censi, che hanno sciolta la terra, quasi 
già del tutto in Italia, da ogni vincolo e dai, ogni dannosa 
promiscuità di dominio; le leggi di vendita della sostanza 
fondiaria, demaniale ed ecclesiastica e della censuazione dei 
beni ecclesiastici di Sicilia, che devono, per il modo con cui 
sono state fatte, avere moltiplicato, in maggiore o minore 
misura, il numero dei proprietari della terra, ed hanno, di 
certo, grandemente agevolato commerci e i trasferimenti di 
questa. Il credito agrario è stato fondato dallo Stato, e se 
nelle istituzioni che gli son proprie non è forse progredito 
quanto era desiderabile, per qualche difetto del loro 
organismo, le banche popolari, - una creazione quasi dovuta 
del tutto al Luzzati, e che, in mani e con norme diverse dalle 
sue, è andata sempre a male, - gli son venute in soccorso. 
Ad esse attingono il credito duemila contadini tra 
diciottomila agricoltori, piccoli proprietari, fittavoli; e il 
moto della loro formazione è in via di sviluppo ed aumento 
continuo, e nell'associazione ha acquistato ultimamente 
quella forza che nasce dal cospirare dei mezzi di tutte ad un 
fine, senza che nessuna perda di quell'autonomia e 
spontaneità che le è necessaria ad acconciarsi al proprio 
luogo in cui vive. Il Minghetti, quando fu ministro 
d'agricoltura e commercio, istituì il Consiglio del lavoro e 
della previdenza, che attese a studiare la riforma delle 
società di mutuo soccorso e cooperative, ed i mali e rimedi 
dell'emigrazione, che diserta le campagne; ed ora il 
Minghetti stesso da deputato, poiché il Governo è 
venuto nella mani di più colti, si vede, e maggiori uomini, 
ha proposto una legge sull'emigrazione. L'istituzione delle 
Casse di risparmio postali, il cui successo è già sicuro e 
notevole, è dovuta al Sella. Una legge che limiti e regoli il 
lavoro dei fanciulli nelle officine e nelle miniere vi sarebbe 
già, se la parte moderata non fosse stata, il
18 marzo 1876, sbalzata di seggio. La legge che protegge i
fanciulli vagabondi dalle insidie e dalle rapine di gente 
inumana e selvaggia, ha per autore il Guerzoni. Insomma, o 
poco o molto si sia fatto sinora in Italia per allargare il 
credito tra le plebi delle città e delle campagne, per volgere 
a fini utili e diffondere l'associazione tra gli operai, per 
ispirare la voglia e l'abitudine del risparmio, per un 
legittimo intervento dello Stato nella protezione di quei 
diritti che non sono capaci di difendersi da sé soli, 
migliorare insomma le condizioni sociali delle classi tra le 
quali la miseria e l'invidia suole accreditare dottrine che 
sarebbero rovinose ad esso appunto per le prime, è tutto 
dovuto alla parte moderata, liberale, monarchica o dentro 
del Governo o fuori. La parte repubblicana non ha creduto 
degno di sé se non un ufficio solo: infettare di passione 
politica e volgere ad intento di cospirazione e di rivoluzione 
tutte le istituzioni popolari, nelle quali ha posto mano. Dove 
bisognava l'amore tra le classi, ha ispirato l'odio; dove il 
lavoro sarebbe bastato a sanare le piaghe, ha consigliato 
l'ozio del fantasticare rivoluzionario che le avvelena e le 
inciprignisce; dove si grida da tutti <hi rend="italic">pace</hi>,</p>
<p><hi rend="italic">pace</hi>, <hi rend="italic">pace</hi>, come la sola 
invocazione atta a calmare gli sdegni che, minacciano le 
società nostre, costoro non si sono dilettati né si dilettan che 
di gridare guerra, non parendo loro che la salvezza sia se 
non nel sognato assoluto predominio di talune idee e 
persone e nella sperata assoluta servitù, anzi annientamento, 
di altre persone ed idee. Ciò che manca loro è l'intuito vivo 
di questa società nostra così complessa, la cui vita è la 
varietà molteplice dei desideri, delle opinioni, delle 
aspettative, e il cui progresso non può essere se non un 
risultato lento, continuo, degli accordi che via via si fanno 
tra tanti contrasti.</p>
<p>In che questi accordi o tra tutti o tra molti o tra parecchi 
di tali contrasti possano succedere in ciascun momento della 
vita politica di un paese, è la dimanda a cui risponde di caso 
in caso un programma pratico di governo, programma che i 
diversi partiti devono e possono presentare ciascheduno alla 
sua volta, secondo e quando par giunta l'ora che 
l'inclinazione, l'istinto, il pensiero principale dell'uno o 
dell'altro abbia l'indirizzo della cosa pubblica. Il libretto del 
Bertani per piccolo che sia basta a provare che un siffatto 
programma di governo manca a quel gruppo di 
repubblicani, del quale egli si crede particolarmente il 
capofila. Son già tre anni che l'Italia sta imparando che il 
programma non manca soltanto ad essi, ma anche a tutta 
quella sinistra colla quale sono andati in compagnia, e che 
menava così gran vanto, prima che fosse vista all'opera ma 
che ai fatti, per usare la molto tenue frase del Bertani 
stesso, ha avuto troppo <hi rend="italic">inadeguato successo</hi>. La 
ragione di questo fiasco è una sola: nelle condizioni attuali 
della società un programma siffatto non può essere se non il 
frutto di molta coltura e di un pensiero serio. Questa 
necessità, anzi, costituisce ora la nobiltà dell'arte politica e 
la dignità dell'uomo di Stato. Ora è doloroso, è pernicioso in 
un Governo parlamentare che i partiti s'alternino al 
Governo, senza che appaia la ragione del loro alternarsi 
consistere in una vera e chiara diversità d'idee. Il paese 
s'induce a credere che la loro gara non sia se non il frutto 
d'una ambizione abbietta e sterile, e coll'abituarsi a 
disprezzarli, si svoglia altresì di quelle forme di governo 
nelle quali la loro azione e vicenda è efficace e necessaria.</p>
<p>Il caso è strano davvero. La Sinistra venne al governo 
col pretesto che la Destra in una questione speciale, donde 
si concludeva a tutto l'indirizzo politico suo, esagerasse 
l'ingerenza e la competenza dello Stato. Ora, in un tempo 
breve, le cose son voltate in maniera, che la creazione del 
terzo Ministero di sinistra ha avuto, tra molti altri motivi, di 
certo anche questo, che nel partito si è sviluppata 
un'opinione favorevole all'allargamento dell'ingerenza e 
della competenza dello Stato. Il Bertani vuole che tutta 
l'istruzione primaria sia messa nelle mani di questo e tolta 
ai, comuni. Eppure, quando un ministro d'istruzione 
pubblica propose, che la libertà de' comuni nelle nomine 
dei maestri fosse soltanto ristretta e regolata così, che la 
professione del maestro elementare diventasse 
sicura, e desse qualche speranza di un aumento di salario 
via via che s'inoltrava negli anni, trovò piccolo appoggio, 
per vero dire, a destra, ma nessuno a sinistra. Un istituto, la 
cui utilità morale può essere grande, - quello che accoglie in 
un convitto i figliuoli dei maestri elementari poveri per 
educarli gratuitamente, - è rimasto rattrappito e senza 
espansione, dacché il governo è uscito fuori dalle mani della 
parte moderata. E l'Assemblea, eletta nel novembre 
dell'anno scorso, ha votato molte leggi concernenti, 
l'istruzione primaria son tutti disegni già presentati prima 
ch'essa fosse evocata da un <hi rend="italic">fiat</hi> violento del primo 
Ministero di sinistra; disegni d legge che dall'avere aspettato 
tanto non hanno tratto altro vantaggio se non di venir fuori 
le deliberazioni della Camera monchi e storpi, ed incapaci 
in buona parte di produrre gli effetti utili che ne sperano.</p>
<p>Del rimanente, oggi la situazione è siffatta che, l'Italia 
aspettasse qualcosa, non aspetterebbe altro se non d'uscirne 
al più presto. Il Ministero, che, composto degli uomini, si 
credeva, più radicali che sedessero a mancina della Camera, 
è intanto tollerato dal Bertani, in quanto a lui pare e ne 
spera, che prepari la fine, <hi rend="italic">senza inutili violenze</hi> a 
tempo e luogo, della monarchia, non si reggerebbe senza 
l'aiuto della parte moderata, che, certo, ha tutt'altro 
intendimento e desiderio. Pure la parte moderata gli sa 
grado di aver tratto il governo fuori di mani violente, e di 
aver fermato quella putredine di discredito che lo corrodeva, 
ed  umiliava insieme il paese; e non vedendo 
possibilità di avere uomini suoi a capo dello Stato, 
preferisce tra tutti, avversari dei quali è lecito di avere 
stima. Se non che ciò produce due effetti: primo, che il 
governo, retto da uomini forzati a cercare appoggio fuori 
della parte loro propria, e che in questa stessa non ne trova 
non a patto di fuorviare, non ha indirizzo chiaro, sicuro, 
fecondo, ed inverte in ogni suo atto, per cansare pericoli ed 
urti, le relazioni nelle quali l'Assemblea dovrebb'essere con 
esso, aspettando invano d'esserne guidato anziché 
presumere di guidarla esso; e poi, che intanto i repubblicani, 
che possono concepire di tali speranze, quali il Bertani, il 
più temperato di tutti, esprime, hanno la commodità, la 
sicurezza di esser lasciati espandersi, ordinarsi, contare i lor 
numeri, e combinare le loro forze. E ciò è il peggio: che 
quest'aumento delle loro influenze ed attinenze, - naturale in 
tutte le parti estreme, che non trovano vigili le opinioni 
contrarie, - non è già un frutto di disposizioni effettive del 
ministri o delle segrete o palesi intenzioni di essi, bensì una 
conseguenza forzata, inevitabile, dell'aria che respirano, 
dell'ambiente nel quale vivono. Finché rimarranno al 
governo, forse non si vedrà nessun segno esterno del lavoro 
sotterraneo che pure si compie, sopratutto se durano poco; 
ma il giorno che, per qualunque cagione, dovessero uscirne, 
e la direzione dello Stato venire in mani più risolute e 
sicure, voi vedrete il suolo scoppiare in più luoghi. Oggi 
l'Italia ha l'aspetto più sereno che qual sia altro paese 
d'Europa; la politica ci sveglia così pochi odii, gare e 
vendette, che sembriamo quasi dimentichi di noi. Ma non ci 
illudiamo: si preparano, crescono, invigoriscono quelle 
forze e disposizioni morali nei partiti contrari al presente 
ordine di cose, sia perché monarchico, sia perché unitario e 
nazionale, le quali o prima o poi turberanno, se non vi si 
pensa a tempo, tanta serenità, e noi vedremo rinnovarsi 
gesta e fatti, dai quali sembriamo lontanissimi ora. La 
caduta della parte moderata, e, - come è naturale, sopratutto 
in una parte che non è capace per sua essenza di nessun 
vigoroso ordinamento interno proprio fuori della generalità 
della cittadinanza e del governo, - la diminuzione della sua 
influenza e seguito nel paese, va producendo il necessario 
effetto suo, il gonfiare cioè delle parti radicale e clericale 
non atte che a cozzare l'una coll'altra, e a preparare al 
giovine Regno dolorosi giorni.</p>
<p>Intanto, se è vero ciò che si è detto dianzi, che le 
condizioni attuali delle classi operaie delle città e delle 
campagne vogliono Governi di forte mano e di molta 
iniziativa, noi, si vede, siamo appunto come non dovremmo 
essere. Abbiamo un Governo siffattamente avviato, da 
dovere necessariamente riuscire fiacco ed infecondo. Dove 
la certezza dell'indirizzo politico e la copia delle idee 
dovrebbero abbondare, l'oscillazione di quello e la penuria 
di queste appaiono solo. Dove si dovrebbe vedere elevarsi 
sicura e rigogliosa una politica, che, salda ed immobile nella 
persuasione di tutti, sulla base d'una monarchia non 
diminuita di potere né di prestigio non si lasciasse sviare, 
nel pensiero temperato e continuo della riforma 
efficace dello Stato, da ghiribizzi di uomini e di partiti, ma 
ascoltasse solo la voce della coscienza pubblica, si vede, 
invece, una politica interna, da cui ciascuno è in grado di 
sperare le cose più opposti, ed una politica esterna, che, se 
l'Italia non avesse ereditato dal Piemonte un posto nel 
consorzio internazionale degli Stati di Europa, niente prova 
che l'avrebbe acquistato oggi essa stessa. Se qualcuno ci 
fosse di parola o di penna tanto potente da infondere 
nell'animo de' cittadini un vivace sentimento della 
situazione dello Stato, l'aspettazione di quelli sarebbe certo 
questa, che il medesimo uomo trovasse la via di trarneli 
fuori. Ma quest'uno oggi manca; e quell'ansiosa 
aspettazione naturale che manchi anch'essa con lui. L'Italia, 
che non aspetta la Repubblica, né, nelle condizioni presenti, 
un Governo rispondente ai bisogni della civiltà sua, vuole 
soltanto, che nell'intervallo i partiti estremi non l'arruffino, 
né affievoliscano le instituzioni nelle quali ha fede.</p>
<p>Il progredire è il desiderio di tutti, ma richiede due cose: 
stabilità, nel punto onde sì parte; certezza a mano a mano 
nella meta ove s'intende giungere. Dice a ragione il Mill, 
che le forze colle quali si conserva lo Stato, son le stesse 
che, in un diverso grado d'intensità, ne effettuarono il moto 
e il progresso. I repubblicani vogliono invece rendere 
mobile e scorrevole il punto di partenza; e quanto meta, ne 
vedono una sola, il capo dello Stato elettivo ed a tempo. 
L'Italia, si può esser sicuri anziché aspettare ciò, è 
impensierita invece, che non prendano troppo balìa 
quegli i quali l'aspettano. Non è contenta in ogni parte, - e 
come lo potrebbe essere? - del suo ordinamento 
amministrativo, finanziario, economico; ma è abbastanza 
vecchia, matura, assennata, per intendere che questo 
continuo vocìo che si deve ogni cosa e sempre rifare da 
capo, questa smania di leggi, che non si votano oggi, se non 
per dire che s'hanno a rifare domani, e rumore di ciarlatani, 
innocenti e inconsapevoli, che stordiscono prima sè e poi 
altrui. Essa vuol camminare, sì, ma come persona sana; non 
già come persona ebbra o riarsa dalla febbre. Gli ultimi due 
anni devono avere insegnato a tutti, che schermire il dolore 
col dar volta, non lo scema; che v'ha necessità di cose, cui la 
mutazione do ó li uomini non varia né altera punto; e che i 
progressi veri sono cosa affatto diversa dalle promesse 
vane. Il paese è tutt'altro che inclinato ad immaginare, che 
una modificazione in un punto della forma esterna dello 
Stato, migliorerebbe in nulla ciò che gli può parere 
desiderabile d'emendare o rinforzare nella sua vita. ù troppo 
sperimentato, per credere, che con siffatta modificazione 
esso, come il Bertani dice, recherebbe in atto un ideale; né 
la sua storia mostra quella vaga caccia d'ideali, che l'autore 
nostro molto bizzarramente figura attraverso, i secoli, e 
persin nel Papato. Sa invece, che qualunque modificazione 
di questo genere, anzi qualunque avviamento ad essa lo 
turberebbe profondamente, e vi susciterebbe una lotta 
intestina che, s'anche non diventasse sanguinosa cesserebbe 
perciò d'essere grandemente perniciosa ad ogni 
tranquillo e fecondo avvenire. I monarchici non si devono 
lasciar dire, ch'essi si contentano d'un ideale di Stato 
inferiore e men bello di quello che i repubblicani agognano. 
Né, devono parere come vergognosi dell'ideale loro, 
accettando per patto, come s'è visto, che in un banchetto 
politico non si cominci dal far brindisi al Re e alla Regina, o 
in una cerimonia pubblica si dica avanti ad essi silenziosi 
che la monarchia è un <hi rend="italic">succiamento terribile delle forze 
vive d'una nazione</hi>; dove qui sentiamo il contrario. 
L'inferiorità della forma monarchica è un falsissimo 
assunto; mai quelli, che l'accettano, e si contentano di 
difendersi coll'opportunità momentanea di non mutare, 
preparano negli animi la distruzione della forma stessa. La 
monarchia ha questo beneficio sopra tutti gli altri 
ordinamenti politici, che essa sola, in una società come la 
nostra, impedisce che questa diventi da cima in fondo il 
ludibrio degl'intriganti politici, ed è in grado di salvarla da 
questi, se per poco prevalgono; e mentre essa è capace di 
tollerare ogni riforma dello Stato davvero progressiva, dà al 
Governo la forza di aspettare, che la riforma sia davvero 
riconosciuta tale, e voluta come tale dalla coscienza 
generale della cittadinanza. Qui è la salvezza dell'Italia 
avvenire; non cadere nelle mani degli sperimentatori 
arrisicati, che proclamano per speranze sue le loro proprie. 
Qui è la politica vera: non avventurare mutazioni nelle leggi 
e negli organismi sostanziali dello Stato; ma, posta come 
sua forma certa e sicura la monarchia, ricusare ogni 
mutazione, che si annunci come il prodotto di speculazioni 
subiettive o di vanità di persone, e insieme non ricusarne 
nessuna la quale appaia veramente dettata da una larga, 
matura, costante convinzione del paese.</p>
<closer><dateline>1 luglio 1878</dateline></closer></div1>

<div1><head>LA SITUAZIONE DEL PAESE E IL DIRITTO D'ASSOCIAZIONE</head>

<div2><head>I</head>
<p><quote rend="block">
<lg><l>V'ha qualcosa di guasto nello Stato</l>
<l>Di Danimarca.....</l></lg></quote></p>

<p>dice Marcello nell'Amleto; e Orazio risponde:
<quote rend="block"><p>Iddio provveda.</p></quote></p>
<p>Vi sarebbe egli qualcosa di guasto in Italia? Bisogna 
riguardarvi; e ad ogni modo, col beneplacito di Dio, 
provvedervi noi.</p>
<p>Io non sono sgomento; anzi, devo dire, chi fosse 
sgomento, non mi parrebbe adatto a giudicar bene, e a 
distinguere le magagne reali dalle fantastiche. Il ministero 
che ci governa ora, venne su spinto sopra tutto dal 
sentimento, eccitato dagli scritti dell'illustre letterato 
che ne fa parte, e dagli atti e dalle parole dei più autorevoli dei 
suoi colleghi, che le amministrazioni dello stesso suo partito 
ond'era stato proceduto, non avessero rialzato il carattere 
morale del paese. La sua venuta rispose al desiderio 
generale, intanto, di respirare un'aria più schietta, più pura, 
più libera. L'onor. presidente del Consiglio, discorrendo il 
15 ottobre a Pavia, suggellò l'origine sua e dei suoi 
compagni con un motto: <hi rend="italic">non saremo abili, ma onesti</hi>. 
E nessuno può negare che questa sorta d'onestà appartenga a 
lui e a' suoi colleghi principali in due rispetti; poiché essi 
sono e privatamente onesti, e politicamente altresì, sin dove 
almeno onestà politica vuoi dire fedeltà alle opinioni 
espresso prima di giungere al Governo. Vero,</p>
<p>che il Ministero, com'è rimasto composto sin a 
qualche giorno dopo il discorso di Pavia non si poteva tutto 
insieme appropriare l'onestà politica così intesa. Ma 
appunto il discorso di Pavia l'ha disciolto; e quegli tra i suoi 
membri, i quali non s'erano associati prima né avevano 
potuto convenire poi nelle opinioni manifestate alla Camera 
o seguite nella condotta del Governo dal presidente del 
Consiglio o dal ministro dell'interno, ne sono usciti. Però il 
presidente del Consiglio è stato autorizzato dal re a 
scegliersi altri colleghi in luogo de' tre dei quali le 
dimissioni sono state accettate. In questa scelta non è anche 
riuscito né bene né in tutto; ma quando vi sarà finito di 
riuscire e sin dove è riuscito già ora, si dovrà dire il 
Ministero ormai è tutto d'un pezzo, ha detto quello che 
vuole nella politica interna, nell'estera, in amministrazione, 
in finanza; e il paese sa quale è la via per la quale deve 
essere menato, e può misurarla. Né tra i due discorsi di 
Pavia e d'Iseo corre maggior differenza di quella, davvero 
grandissima, che distingue un uomo esperimentato da uno 
punto pratico nel discorrere, soprattutto quando il primo ha 
avuto modo di parlare avanti ad un uditorio più serio e 
meno smanioso del secondo. I tratti del programma del 
Governo sono, insomma, gli stessi; ed è lo stesso il senso e 
il valore o l'effetto. Noi siamo quindi, nella migliore 
condizione per discutere gli affari pubblici come s'addice ad 
uomini liberi. Non abbiamo nessuna ragione o pretesto di 
disistima vicendevole; e sappiamo, con quanta precisione è 
possibile, la mira cui intende dirigersi o si dirige, suo 
malgrado, il Governo.</p>
<p>Non è mio pensiero il discutere a parte il programma 
del Ministero. L'ha fatto l'onorevole Minghetti a Legnago, 
colla sua chiarezza e facondia mirabile; e non mi 
gioverebbe a nulla qui il provare che l'onorevole Zanardelli 
non è stato in grado di rispondergli ad Iseo. Il mio disegno è 
tutt'altro; né intendo colorirlo, ma appena accennarlo. Che 
vuol egli dire sostanzialmente, io mi chiedo, l'avviamento 
attuale del Governo, e quale è, rispetto ad esso, la situazione 
morale del paese?</p>
<p>Se devo ridurre le molto parole in poche, noi siamo a 
questo, che la mutazione succeduta il 18 marzo del 1876,
nella prevalenza dei partiti in Parlamento ha ormai acquistato
un senso chiaro. Il fumo, dal quale questo era stato annebbiato, delle
riforme amministrative e finanziarie, s'è dileguato o ha preso 
tutt'altro colore che bigio. Se quelle eran la meta cui il paese 
agognava, il moto in cui s'è messo per giungervi, le ha 
oltrepassate. Se resta qualcosa del desiderio di quelle, se il 
pensiero del Governo vi accenna tuttora, non è più 
meramente amministrativo, non è meramente finanziario il 
criterio che vi si applica. Il criterio è sopratutto politico. 
Nell'amministrazione si allarga il campo del potere elettivo; 
nella finanza, con un intento benevolo, ma non ponderato, e 
che nei modi coi quali v'è dato effetto, non è in grado di 
condurre se non a conseguenze appunto opposte, si ha il 
proponimento di aggradirsi le classi popolari. La principale 
questione è diventata per oggi la riforma della legge 
elettorale, sicché il suffragio riesca poco meno che 
universale, e ne resti parte esclusa, parte infinitamente 
scemata di peso, la parte più soda, più tranquilla, più 
conservativa, meno torbida del paese. Per aggiungere valore 
a vigore a quella invece più mobile, più inquieta, più 
agitata, più novatrice, è mutato persino il modo del 
suffragio, e surrogato a quello uninominale, che abbiamo 
ora, senza temperamento di sorta, lo scrutinio a più nomi in 
ciascun collegio sicché s'accresce di gran lunga il bisogno 
dell'organizzazione e della concitazione e dell'intrigo largo, 
diffuso, corrotto, dei partiti politici. Contro questa 
prevalenza d'un criterio meramente politico nell'azione 
legislativa dello Stato, la coscienza del paese stesso 
ha combattuto persino durante le due prime amministrazioni 
di Sinistra; ma ora, come pur doveva essere, segno 
incontestata, ed a ragione poiché s'illudevano coloro i quali 
immaginavan che una mutazione come quella succeduta tre 
anni or sono, potesse cansare di arrivarci. Ma è chiaro che 
cotesta prevalenza non si fermerà qui. Il potere elettivo 
accresciuto di valore e di estensione nelle amministrazioni 
locali, la finanza disordinata per apparenza di beneficare le 
classi meno agiate, il suffragio così dannosamente allargato, 
lo scrutinio di lista, diventerebbero di per sé stessi il mezzo 
naturale, infallibile di modificare più tardi la costituzione 
politica dello Stato; però, in Italia non aspetteremo che 
operi. Qui non si avrà pazienza che le riforme politiche 
maturino lentamente nella coscienza del paese; basta che 
spuntino nella fantasia d'un uomo di Stato, o di poco o di 
molto credito, per diventare oggetto di deliberazione 
legislativa. Si può stare, quindi, sicuri che proposte di 
modificare lo Statuto ritorneranno ad apparire anche prima 
che cotesti mezzi di più viva agitazione politica sian 
diventati operosi, e saranno, assai probabilmente, il primo 
pasto che si vorrà imbandire ad un'assemblea rinnovata. Già 
uno dei principali uomini di Sinistra aveva fatto, di tali modificazioni, il punto 
principale del suo programma di governo; e se il terzo 
Ministero di Sinistra non ne discorre ora, niente vieta che 
non ne discorra poi, o che un quarto Ministero non 
ne discorra invece di esso. L'avviamento è là; e 
s'illuderebbe stranamente chi credesse che eccitato cotesto 
più vivace moto politico nel paese, si potrà fermarlo innanzi 
che se ne sia visto qualche effetto nella costituzione dei 
poteri pubblici. Invece, è da dubitare, se sarà agevole di 
dargli una sosta, quando avrà raggiunto qualcuno degli 
effetti soltanto previsti ed annunciati ora tra gli uomini i 
quali, venuti da diversa parte, consentono oggi, con più o 
meno persuasione, nell'aver fede alla monarchia. Difatti uno 
dei fenomeni più naturali, più necessari nei moti politici è 
questo, che in essi un <hi rend="italic">pensiero scoppia dall'altro</hi>, una 
voglia dall'altra; e s'intende; il proprio di essi è di suscitare 
desideri di aspettazioni, che non riesce loro poi, in nessuno 
dei passi successivi di soddisfare. Sicché si lusingano 
sempre, che occorra fare un passo più in là, perché quella 
soddisfazione aspettata arrivi.</p>
<p>Questo a me pare il carattere fondamentale nel 
Governo, il suo intento od effetto principale: eccitare un 
moto politico nel paese, fare che la fibra politica dentro il 
corpo suo diventi più eccitabile e più eccitata. E qui 
spieghiamoci; non voglio dire che esso preveda che un moto 
siffatto deva o possa essere distruttivo delle istituzioni, o 
che miri a questo. L'accusa delle intenzioni è la cosa più 
contraria alle abitudini della mia mente,</p>
<p>Ora in quali condizioni è il paese, nel quale il Governo 
esercita un'azione siffatta?</p>
<p>Il paese nella sua molto gran maggioranza non ha 
nessuna voglia di una vita politica più agitata, di 
esperimenti politici insoliti e nuovi. Si può con sicurezza 
affermare, che esso è invece stanco di quella tanta che ha 
avuto sinora, e chiede riposo. Però, si aggiugne, che non 
avendo tratti dalla ricomposizione nazionale quei benefici 
che ne aveva sopra tutto e con troppa fretta sperati, ed 
essendo stata quella accompagnata da sacrifici non pochi e 
di natura da non eccitare per lo più gli entusiasmi atti a 
rendere leggieri e sopportabili i più acuti dolori, cotesta gran 
maggioranza, svogliata da esperimenti nuovi, non si sente 
molto alacre e risoluta a mettere da sé ostacolo valido alle 
minoranze, che ne tentassero in un momento opportuno. La 
cittadinanza, insomma, guardata nel suo complesso, è in 
un'ora di sconforto, in una di quelle ore che vogliono 
Governi seri e forti per trascorrere senza danno trabalzi e 
pericoli. Ma minoranze turbolente ve n'ha in Italia; ve n'ha 
di quelle, che vogliono ricondurla indietro, e di quelle non 
più perniciose, ma più rigogliose, alle quali le 
trasformazioni, che ha già subite, non bastano. E v'ha un 
intervallo di tempo, nel quale cotesta, minoranze d'intenti 
opposti cooperano allo stesso fine, cioè minano a loro 
potere e scalzano d'accordo lo Stato; e noi siamo in questo 
intervallo. Lasciando stare le minoranze retrive, che hanno 
contrario il genio dei tempi e la fortuna, prendiamo quelle 
che si chiamano e si credono progressive o radicali. Ve n'ha 
di due sorta, repubblicano e socialiste; quelle mirano a 
mutare la forma politica, queste, di giunta, l'assetto sociale 
dello Stato. Camminano, però, per un pezzo 
insieme; poiché le seconde credono di non poter 
riuscire a mutare l'assetto sociale dello Stato, senza averne 
innanzi mutata la forma politica. Ora, un fatto è certo, che 
queste due minoranze in Italia esistono; e si organizzano e si 
agitano e si diffondono ogni giorno più, se è incerto quanta 
sia la forza rispettiva di ciascheduna. Ed un altro fatto, è 
anche certo, che gl'internazionali non si contentano delle 
città, e già travagliano le campagne; e se le mie 
informazioni sono esatte e veridiche, in più d'un luogo 
dell'Italia centrale, le relazioni tra coloni e proprietari se ne 
risentono, ed hanno perso o vanno perdendo l'antica 
cordialità e fiducia.</p>
<p>Il Governo guarda con diverso occhio coteste due 
minoranze turbolente. Non già che consenta nel disegno 
delle une e non in quello dell'altre; le ripudia, in cuor suo, 
amendue. Ma <hi rend="italic">nel sommo della bocca</hi> non discorre 
della minoranza repubblicana collo stesso cipiglio e 
disprezzo con cui discorre della minoranza socialista. In ciò 
non discorda dal primo Ministero della stessa sua parte, 
quantunque questo finisse per alienarsele e minacciarle 
amendue. L'effetto di cotesta maniera di giudicare è, che la 
minoranza repubblicana nella quale il ministero aveva già 
grandi amici prima, non l'inimica ora; anzi, la parte di 
quella, che ha accettato d'entrare in Parlamento, e di giurare, 
aspettando, al re, è il partito parlamentare, sul quale, 
sopratutto oltre al piccolo gruppetto suo, il Ministero può 
meglio contare. Né la minoranza socialista, quantunque 
minacciata, l'osteggia fieramente; primo punto, non vede, 
gli effetti seguire alle minaccie; poi quel tanto di 
favore indebito secondo noi, di libertà legittima secondo il 
Ministero, ch'è consentito alle associazioni repubblicane 
basta intanto alle socialiste.</p>
<p>Né la minoranza repubblicana discuto in astratto 
soltanto o aspetta a mani giunte. O molto, o poco, o punto 
numerosa che la sia, essa apparecchia i due mezzi necessari 
dell'azione sua: l'allentare, il dissolvere, il tentar di 
corrompere la forza ordinata dello Stato, e l'organizzarne 
una sua. I circoli, che hanno preso nome da un caporale, 
fellone contro il re e i suoi compagni; i tiri a segno 
repubblicani, son prova di questa doppia azione. Il 
Ministero ha in vero tanto orrore de' primi, quanta è la 
impotenza che sente a reprimerli; e i secondi spera di 
dominare con una legge generale sul tiro a segno, che non 
avrà altro effetto, se non di aggiungere forza a quelli soli. 
È infatti assurdo credere, che il complesso dei cittadini, cui 
non muove una passione politica, consenta a spendere il suo 
tempo nel prendere una abitudine delle armi, dalla quale 
non aspetta nessuno effetto.</p>
<p>Le cose dette bastano a provare, che se la maggioranza 
è restia all'agitazione politica, è aliena dal tuffarcisi, dal 
continuarla, v'ha minoranze ardenti appunto a farlo esse; e 
poiché in generale checché il Ministero dica, non sentono in 
esso un ostacolo o neanche un nemico, la disposizione dei 
loro animi non è quella stessa che sarebbe, sapessero al 
governo un Ministero, che, pur rattenendosi, per ossequio 
alla legge secondo che l'intendesse, dal molestarle, avesse e 
presso quelle e in tutto il paese la riputazione di 
esserne inimico risoluto e schietto. Sarebbe soverchio il 
dire, che essa creda il Ministero consenziente, come di certo 
non è; ma sarebbe anche falso l'asserire, ch'esse vi vedano 
una di quelle barriere che non si saltano. La minoranza 
repubblicana immagina che una parte non picciola di coloro 
i quali già le appartenevano ed ora si sono dilungati da essa, 
non dissentono però da questo concetto, che, cioè, ove la 
repubblica deva venire per effetto d'una deliberazione del 
paese lentamente maturata, tranquillamente effettuata, non 
vi sia nulla a ridire. Il che sarebbe vero, un'esperienza già 
lunga non insegnasse che deliberazione del paese vuol dire 
volontà di pochi, imposta a molti, od a tutti; e se la 
compagine così recente dell'Italia ricostituita potesse 
resistere alla prova a cui la si sfida.</p>
<p>Noi abbiamo, dunque, minoranze vogliose di disfare, 
una maggioranza svogliata di affrontarle, ed un Governo a 
cui quelle si affidano più che questa. D'altra parte, se noi 
guardiamo fuori delle parti politiche, non troviamo nulla 
che temperi il danno della situazione di quelle. L'Italia è 
stata sorretta in tutto il suo cammino sinora da una 
condizione di cose nel rimanente d'Europa, che l'è stata 
favorevole in due rispetti. In primo luogo il moto nazionale 
e liberale, che ha avuto un ripiglio fortunato in Italia nel 
1859, si vide seguìto da moti consimili nel 
resto d'Europa. Dopo il 1859, la libertà 
costituzionale, accreditata presso di noi dagli eccellenti suoi 
frutti, prese piede in Austria; l'Ungheria ritrovò un assetto 
nazionale; il Governo dell'imperatore Napoleone 
s'allentò, e cominciò ad accogliere alcuni de' principi e 
norme dei regimi liberi; la Germania accelerò, confermò un 
riordinamento nazionale più vigoroso. In secondo luogo, noi 
non restammo mai soli; fummo prima colla Francia contro 
l'Austria; poi contro questa stessa colla Germania; infine, 
compimmo la nostra impresa se non con piacere di tutti, 
senza opposizione di nessuno. Oggi, nei due rispetti, la 
situazione è mutata. Noi non troviamo né nell'interno degli 
Stati una condizione, un avviamento conforme a quello 
dello Stato nostro, né nelle relazioni di nessuno degli Stati 
forestieri un concorso, un aiuto a qualcuno dei nostri 
interessi, senza dire che neanche di questi si vede un'idea 
chiara e precisa, né nel Governo né nel paese. L'amicizia 
dell'Austria, la più utile per noi, poiché nessun'altra ci 
permette meglio di attendere con successo e quiete agli 
affari nostri, c'è messa a pericolo e dalla sua politica 
nell'Oriente, a cui noi non ci possiamo associare senza 
danno, e dalla condotta del Governo italiano, che lascia ad 
una parte politica, la quale infine mette capo a Garibaldi e si 
collega col Ministero stesso, minacciare alcune Provincie 
austriache, solo perché in tutto o in parte abitate da Italiani. 
La politica interna della Germania è costretta dal socialismo 
a pigliare un indirizzo affatto contrario a quello in cui siamo 
noi, ed a stringere i freni, dove noi diciamo, che non ve ne 
sia; né la sua politica estera è meno alienata dalla nostra, 
poiché quella è tanto chiara quanto la nostra è buia; e 
durante tutta la crisi orientale, e prima e innanzi e 
durante il Congresso, s'è visto che i tentativi del Ministero 
italiano di prendere a guida la Germania son sempre falliti, 
poiché questa non intendeva fare da guida. S'aggiunge che il 
Governo germanico non può ora essere senza qualche grave 
sospetto verso di noi, poiché teme che tutta la nostra 
condizione interna ci cacci verso la Francia, e ci avvicini 
questa necessariamente. E certo è così ma in verità essa ci 
avvicina in Francia piuttosto a u partito che non a tutto il 
paese; e quantunque quel partito abbia ora il disopra, e 
l'avrà per qual che tempo, la sua fortuna non è la migliore 
àncora di salvezza per noi, anzi può diventare la maggiore 
spinta ad una rovina precipitosa nell'intorno del nostro Stato 
in uno di quei sussulti e sobbalzi che arrivano improvvisi, e 
scuotono sin dalle fondamenta gli Stati, già preparati a saltar 
da una lunga debolezza del Governo. Questa cattiva 
situazione estera, nuova nella storia del nostro Regno, 
concorre a schiacciare, ad intorpidire gli spiriti. Sentire di 
essere diventati grossi e rimasti piccoli insieme, soffoca, 
angoscia, dissolve. Un paese non respira largamente, non 
vive prosperoso se non lo consola il pensiero ch'esso è 
qualcosa e per qualcosa al mondo. I popoli, come le persone 
singole, muoiono chiusi in sé medesimi. Ora, noi non 
sappiamo dove il nostro nome oggi, dove la nostra influenza 
arrivi ed abbia, non ch'altre, un senso. Il mondo è per noi lo 
spazio, donde ci sentiamo, son per dire, esclusi.</p>
<p>Non è meraviglia, che nessuna nostra operosità</p>
<p>sia eccitata, rinfrancata da una tal condizione di 
cose dentro e di fuori. L'agitazione politica, non consentita 
da tutto il paese, non l'avviva, ma l'assonna; la sua fibra non 
ne è fatta più sensibile ma più indolente. Se la sicurezza 
degli animi è per poco scossa, e la mente pubblica è tenuta 
sospesa da disegni vari e confusi, e delle molte vie, che le si 
tracciano dinanzi, non gliene s'apre nessuna, e si diffonde 
una mala soddisfazione di tutto e di tutti, e non si vede 
uomo, nella cui mano s'abbia fede, e tutto diventa falso e 
posticcio, lodi e biasimi, - l'effetto può essere uno solo: che 
ciascuno aspetta e nessuno fa. Sarebbe uno studio 
grandemente utile e d'infinito interesse l'andare additando i 
riflessi di questa generale disposizione di spirito nei 
commerci, nelle industrie, nelle amministrazioni dello Stato, 
delle Provincie, dei Comuni, nelle scuole, nei libri, in tutto 
il moto morale e intellettuale del paese, ma non è il mio 
pensiero d'entrare qui in questo studio. Mi piace rimanere 
nella sfera dell'azione governativa; della quale quando fosse 
mutato l'indirizzo, io credo cotesta disposizione morale 
degli spiriti si correggerebbe. Poiché, l'azione del Governo 
sull'andamento d'una società non è sempre ugualmente 
potente, nei casi, nei quali la magagna, che vizia un paese, è 
quella che s'è detto, - una spossatezza grande della 
maggioranza, e un'irrequietezza crescente delle minoranze, - 
e lo Stato è recente e s'è, come il nostro, eretto su un gran 
sentimento nazionale, dipende dalla condotta del Governo 
poca meno che in tutto, il risanarlo e il ridargli la lena. 
Ma ciò non possono i Governi, i quali, in luogo 
d'assumere iniziative grandi, le schivano tutte; e in luogo di 
esercitare sul paese i poteri che sono la tutela naturale di 
questo, vi rinunciano. Ora, questo appunto è il caso nostro. 
Il Ministero, sollecito di promettere e presentare leggi, che 
stuzzicano gli appetiti malsani, intanto, raggrinza le 
funzioni sue; ed ha aria d'un uomo che, piegato, le braccia, 
guarda molte forze disordinate contendersi il predominio, 
curioso di vedere quale deva prevalere infine. Questa 
indifferenza gli pare una virtù e una dottrina; e da essa è 
nata tutta la sua teorica dei doveri, che gl'incombono 
rispetto alle associazioni repubblicane, le quali lascia così 
tranquillamente ordinare e largamente diffondere.
</p>
</div2>
<div2><head>II</head>
<p>Ora, rinviando ad altre occasioni il penetrare più 
addentro nello spirito pubblico, e il riguardarne più lati, io 
voglio esaminare qui, se la teorica esposta e seguita dal 
Ministero su questo punto è vera, e quali sono i pericoli 
ch'essa possa produrre. Altri soggetti, in effetti, possono 
essere più dilettevoli, ma nessuno più urgente.</p>
<p>Ora, a me non pare che la dottrina del Governo sia vera, 
né che sia a dirittura impossibile il ritrovare una dottrina 
giusta su questo soggetto delle associazioni e il praticarla 
con rettitudine, senza indulgenze colpevoli o violenze 
arbitrarie.</p>
<p>Che è lo Stato? è una associazione naturale, primigenia 
e necessaria, nella quale le relazioni tra quelli che lo 
compongono sono determinate dal diritto e dall'utilità, e 
siffattamente ordinata, da potere estrinsecare tutti i poteri e 
compiere tutte le funzioni, che sono richieste dal grado di 
sviluppo intellettuale e morale dei suoi membri, e 
conferiscano a mantenerlo, a migliorarlo. Ora, in cotesto 
Stato è possibile che alcuni cittadini, più o meno, combinino 
associazioni particolari, distinte da quella generale di cui 
fanno parte tutti, e destinate a conseguire fini loro 
propri e a promuovere interessi comuni, sia materiali, sia 
ideali, i quali stiano principalmente a cuore di quei tanti che 
s'uniscono. In che differiscono queste associazioni 
particolari da quelle generali? In ciò, che nessuna di esse 
mette i cittadini, che vi si combinano, in <hi rend="italic">tutte</hi> le 
relazioni, nelle quali stanno coloro i quali formano 
l'associazione generale; che ciascuna li mette solo in alcune 
relazioni meramente volontarie e punto necessarie; e che 
infine non hanno propriamente <hi rend="italic">poteri</hi>, non quando e 
dove l'associazione generale o lo Statuto, dentro cui stanno, 
vuole o permette che gli abbiano, e ne gli investe, e ad ogni 
modo questi stessi poteri non gli esercitano, se non verso i 
loro componenti o verso chi entra in una relazione giuridica 
con esse, e a tempo e a certi precisi patti dai quali ha sempre 
modo, più o men facile, chi vuole di disciogliersi o prima o 
poi. Coteste associazioni particolari, adunque, sono dentro 
lo Stato, e in tanto possono esistere, in quanto questo esiste.</p>
<p>Par quindi chiaro che sino a che il loro fine o si 
restringe a promuovere l'utilità de' lor propri componenti, 
o ha anche in mira uno degl'interessi comuni dello Stato, 
l'associazione generale dei cittadini, onde questo è 
costituito, non ha ragione d'impedirle o d'incagliarle, e 
farebbe danno a sé stessa, ove lo tentasse; ma quando esse 
prendessero per loro oggetto il distruggere l'organismo dello 
Stato nelle sue parti essenziali, l'associazione generale dei 
cittadini o lo Stato lascierebbe ledere il diritto di tutti, non le 
fermasse o le reprimesse. Quali sono queste parti 
essenziali dell'organismo dello Stato, cui le associazioni 
particolari non possono attentare? Prima, la costituzione 
stessa dei suoi poteri pubblici; poi, i principi fondamentali 
su cui posa la sua costituzione sociale, la proprietà, per mo' 
d'esempio, e la famiglia: ché non intendo annoverarli tutti. 
Se quindi volessero formarsi associazioni particolari, le 
quali avessero per loro intento e in qualunque modo di 
distruggere l'organismo politico o sociale dello Stato, esse 
non sarebbero né legittime, né legali; e lo Stato, che ha 
l'obbligo di tutelar sé medesimo, come l'instituzione nella 
quale vivono tutte, ha per conseguenza il diritto d'impedire 
che associazioni particolari siffatte si estendano e si 
diffondano. In una monarchia, quindi, le associazioni 
repubblicane non hanno diritto d'esistere, come in una 
repubblica non hanno diritto di esistere le monarchiche: e né 
in una repubblica, né in una monarchia, del cui assetto 
sociale la proprietà individuale sia fondamento, hanno 
diritto di esistere associazioni intese a negarla. Quelle, o 
repubblicane in una monarchia, o monarchiche in una 
repubblica, attaccano nell'essenza sua l'organismo politico 
dello Stato; queste, il cui scopo è di non riconoscere altra 
proprietà se non comune a tutta insieme la società in uno od 
altro modo, ne distruggono l'assetto sociale. Tali associazioni 
vogliono dire <hi rend="italic">rivoluzione</hi>. La rivoluzione può 
essere un fato storico, e avere ragione in una necessità che 
soprasta i singoli Stati, e li trascina tutti; ma nessuno Stato è 
in grado di riconoscere alla rivoluzione il diritto di 
rovesciarlo, o mandarlo sossopra.</p>
<p>Se l'associazione, distruttiva dell'organismo dello Stato, 
non può essere ammessa in nessuno Stato, invece quella 
che, senza attentare a quell'organismo, o n'aiuta la vita, nel 
campo intellettuale, morale o economico, o mira a 
perfezionarla, è tale, che nessuno Stato può a dirittura 
escluderla o vietarla in tutto e per tutto. Come istrumento, 
insomma, obbligatorio e forzato ovvero spontaneo e libero 
dello sviluppo intimo dell'associazione generale, le 
associazioni particolari sono più o meno lecite; come mezzo 
di dissolvere l'associazione generale, sono affatto illecite. E 
dico più o meno, non avendo riguardo ad una legittimità 
ideale; bensì a quella reale, che vien loro dall'organismo 
reale dello Stato nel quale esistono.</p>
<p>Quantunque molte cose si possano continuare a dire, le 
quali s'attagliano ad ogni associazione del pari, pure è bene 
restringere il discorso a quelle politiche: e poiché queste, le 
quali hanno per loro oggetto gli affari pubblici, possono 
proporsi, sia l'educazione politica delle persone che 
ne fanno o non ne fanno parte, sia d'esercitare un'immediata 
influenza sull'andamento dello Stato, restringiamo il 
discorso a quest'ultime. Così, le associazioni monarchiche 
in una repubblica o repubblicane in una monarchia, come 
quelle che mirano ad una rivoluzione sociale, sono 
evidentemente di questo secondo genere. Il loro fine non è 
di <hi rend="italic">discutere</hi> sui temi ideali della monarchia, della 
repubblica, o della proprietà; non è la <hi rend="italic">libertà</hi> della 
discussione che esse dimandano, mettiamo, che anche 
quando chiedessero soltanto questa, si potrebbe lor 
concedere intera; è la libertà di aggruppare uomini e 
d'apparecchiare mezzi a produrre un effetto pratico e 
determinato, quello di convertire una repubblica in una 
monarchia, una monarchia in una repubblica, ovvero una 
società in cui ciascuno è o può essere proprietario, in una 
nella quale non possa essere proprietaria che la società 
stessa. Non si può affermare che un'associazione non possa 
apparecchiare mezzi ed aggruppare uomini; si tratta soltanto 
di sapere possa legalmente aggrupparne a questi fini. E 
frantende chi assimila la libertà speciale, che coteste 
associazioni chiedono, a quella della stampa o della parola 
colla quale non ha veramente nulla a che fare. Al più la 
libertà della stampa e della parola è uno dei mezzi di quella; 
è uno dei modi d'esercizio di quella: ed uno de' più 
valevoli. Si può lasciare a' cittadini libertà di scrivere 
intorno all'utilità di surrogare la monarchia alla repubblica o 
viceversa, o di parlarne; e pure, non lasciar loro quella di 
associarsi a fine di produrre l'effetto del quale 
scrivono o parlano.</p>
<p>Io ho detto che questa libertà non si <hi rend="italic">deva</hi> 
lasciarla loro. Devo dire di più: lo Stato non ha, non che 
l'obbligo, neanche il diritto di lasciargliela. L'associazione 
politica particolare, che la richiede, è in contraddizione con 
quella generale nel cui seno e dei cui ordini vive. Né è a dire 
che l'associazione generale è tirannica, toglie questa libertà 
a taluni de' suoi componenti. Lo Stato non esiste perché 
altri gli usi indulgenza o perché esso n'usi altrui; non è 
un'instituzione che può essere o no, e che è o no, perché 
piace o per piacere. Lo Stato è perché dev'essere, ed ha un 
suo fondamento di diritto. Non può consentire a scalzarlo 
colle sue mani; non può menomarne la dignità consentendo 
che una sua parte lo neghi non solo, chieda ad esso stesso di 
dar mano alla negazione che n'è fatta. Ma v'ha di più ancora. 
L'associazione particolare, che si propone per iscopo la 
distruzione dello Stato o d'una delle suo istituzioni 
fondamentali, non si contenta di un valore proporzionato al 
valore reale dell'idea che rappresenta e delle persone che la 
compongono, ma n'acquista in apparenza una molto 
maggiore. Per ciò stesso, che la sua mira è il mutare e il 
sovvertire, tutti gli elementi mobili dello Stato sono 
naturalmente tratti ad aggrupparlesi intorno. Essa crea una 
falsa apparenza di forza, dirimpetto alla quale quella dello 
Stato appare diminuita dapprima, e poi diventa davvero 
minore che non dovrebbe, quando si riguardi alla somma 
degl'interessi che ha in cura, o al numero dei 
cittadini, che in realtà continuano a commetterle i propri e 
fanno sopra essa il fondamento della lor vita. Sicché queste 
associazioni particolari, non che giovare allo sviluppo dello 
Stato nel suo complesso, ed esercitare in quello un'influenza 
rispondente alla verità e schiettezza dei loro intenti, turbano 
l'assetto morale dello Stato e lo capovolgono. 
S'apparecchiano a creare lo Stato nuovo, del quale si 
struggono, coll'abbuiare quello in cui vivono, coll'alterarne, 
a dirla altrimenti, la coscienza, le sembianze e le 
aspettazioni, ed empire di <hi rend="italic">falsi vederi</hi> la cittadinanza.</p>
<p>Voglio di ciò che scrivo un testimone irrefragabile, 
dopo le cui parole nessuno, credo, negherà che coteste 
associazioni, le quali non hanno diritto di esistere, sono 
anche estremamente nocive se son lasciate esistere.</p>
<p>Quando Genet, il ministro cittadino, fu mandato dalla 
Repubblica francese, nel 1793, agli Stati 
Uniti d'America, in apparenza per ottenervi soltanto licenza 
di armare navi di corsa contro Stati coi quali quegli erano in 
pace e la Francia in guerra, in realtà per trarre gli Stati a 
collegarsi con questa, portò seco le abitudini turbolente 
della patria donde veniva, e poiché trovava Governo serio, 
tentò d'inoculare nel popolo, di cui era ospite, le follie 
furiose del suo. Per sua istigazione, anzi la prima in 
Filadelfia a dirittura sotto la sua presidenza, vi si 
cominciarono a fondare associazioni politiche, chiamate 
<hi rend="italic">Società democratiche</hi>, sull'esempio dei <hi rend="italic">clubs</hi> 
giacobini della Francia. Ora, si badi prima che queste non 
erano già intese a convertire una monarchia in una 
repubblica, bensì a influire sulla repubblica alterando 
l'indirizzo del Governo e forse alcuni dei congegni delle 
istituzioni; e pure, ecco come le giudicava il Washington, 
già presidente allora per la seconda volta:</p>
<p>"Che queste Società siano state instituite dai più 
artificiosi ed ambiziosi dei loro membri (parecchi dei quali, 
non ne dubito, pensano bene, ma sanno poco de' disegni 
effettivi) principalmente per gettare tra il popolo semi di 
gelosia e di sfiducia verso il Governo, col distruggere ogni 
confidenza nell'amministrazione di esso, e che tali dottrine 
d'allora in poi siano pullulate ed abbian fiorito sempre più, 
non riesce nuovo a nessuno, il quale conosca il carattere dei 
capi di quelle ed abbia atteso alle loro manovre.</p>
<p>Vi può egli essere niente di più assurdo, di più 
arrogante, di più pernicioso alla pace della società, che 
cotesto costituirsi di corpi creati da se stessi a censori 
permanenti, e cotesto risolvere nell'ombra della notte, in un 
conciliabolo, che atti del Congresso, i quali hanno subìta la 
più ponderata e solenne discussione per parte de' 
rappresentanti del popolo, eletti appunto ed espressamente a 
ciò, e che portan seco dalle diverse parti dell'Unione il 
sentimento dei loro elettori, e si sforzano, sin dove la natura 
della cosa l'ammette, a formulare la volontà di quelli in 
leggi per il governo dell'intero paese; io dico, in circostanze 
siffatte, un corpo permanente (perché nessuno nega il diritto 
del popolo di riunirsi in certe occasioni per fare, petizione di 
un atto qualsiasi della legislatura, o rimostrarvi 
contro) creatosi da sé medesimo dovrà poter dichiarare che 
quest'atto è incostituzionale, e che quest'atto è pieno di 
danni, e che tutti quelli i quali votano contro i loro dommi 
sono mossi da motivi egoisti o sottostanno ad influenze 
forestiero, anzi meglio, son traditori del loro paese? Un tale 
eccesso di presunzione arrogante si può egli conciliare con 
motivi lodevoli, in ispecie quando noi vediamo la stessa 
categoria d'uomini sforzarsi a distruggere ogni confidenza 
nell'amministrazione, coll'accusare tutti i suoi atti, senza 
sapere su qual fondamento o con quale informazione essa 
proceda?"</p>
<p>E pochi anni innanzi egli non s'era espresso altrimenti 
rispetto ad alcune Società, elle si solevano costituire in 
Virginia per discutere quistioni politiche, esaminare 
provvedimenti pubblici e dare istruzioni delegati alla 
legislatura: e aveva rimproverato un suo nipote d'averci 
parte.</p>
<p>E qui, si badi di nuovo, Washington non accenna punto 
ad associazioni, le quali si proponessero di distruggere la 
costituzione degli Stati Uniti non gli passano neanche per la 
mente. Sono associazioni intese a vigilare l'andamento del 
Governo e a forzarlo, coll'influenza dell'opinione, a seguire 
vie e a lasciarsi condurre da uomini secondo il loro 
cuore. E gli paiono pessime. Ora, a me pare altresì che sieno 
per lo più o possano, riuscire tali; ma non le dico, queste, 
illecite. E il Washington dice il perché gli paiono tali. 
Createsi da sé, non sentono responsabilità verso nessuno; 
sono <hi rend="italic">permanenti</hi> e quindi non soggette alle 
inclinazioni diverse e mutevoli dei partiti stessi che 
presumono di rappresentare; ignorano il complesso delle 
condizioni dello Stato; sono naturalmente tratte a screditare 
il Governo, ed esercitano un'influenza sproporzionata al 
loro valore e peso, e getta a tutte le corruttele delle passioni 
e dell'ingordigia privata. Ora, questi motivi di danno si 
riscontrano tutti nelle associazioni che dicevo illecite; e vi 
s'aggiunge la manifesta contraddizione del loro fine col fine 
generale e necessario dello Stato, contraddizione la quale 
deve avere per suo necessario effetto l'accrescere a più 
doppi ed esacerbare quanto v'ha già di maligno in quelle 
lecito.</p>
<p>Uno scrittore di molto valore, il Lieber, pare che contraddica il 
Washington, nella cui patria ha pure scritto e attinto la 
molta sua dottrina politica. Pure, chi guardi bene, non è 
così. Egli dice molto ragionevolmente, che connesso col 
diritto de' cittadini di mandar petizioni al Parlamento non 
è solo quello di riunirsi pacificamente e di prendere in 
considerazione gli affari pubblici, ma quello altresì di 
organizzarsi in associazioni intese a fini politici, 
religiosi, sociali, scientifici, industriali, commerciali o di 
cultura. L'ammetto; ma il Lieber aggiunge subito che questo 
diritto può diventare pericoloso, e leggi sono spesso 
necessarie a proteggere la società contro l'abuso di esso, 
come sa perfettamente bene chiunque ha la minima 
convinzione della condotta dei <foreign lang="eng"><hi rend="italic">clubs</hi></foreign> nella 
prima rivoluzione di Francia. Cotesto abuso possibile non lo 
distoglie però dall'accettarne l'uso, poiché gli pare che il 
principio associativo sia un elemento di progresso, di 
protezione e di attività efficace. Ma dov'entra a darne prove 
ed esempi, ecco le associazioni che cita. Innanzi tutto cita la 
lega contro la legge de' cereali in Inghilterra "che, con 
isforzi giganteschi, venne infine a capo d'introdurre il libero 
commercio dei grani contro il più forte e il più privilegiato 
corpo di proprietari di terre che sia probabilmente esistito 
mai, nei tempi antichi o moderni"; cita l'associazione per 
l'Emendazione della legge", la quale già pareva a lui, nel 
1859, avesse prodotto molti benefici effetti; 
e per gli Stati Uniti cita la società di colonizzazione, "una 
privata società che, fondando un nuovo Stato, sarà di grande 
influenza nel diffondere la civiltà, una società che, 
conforme alla dichiarazione liberiana d'indipendenza, ha 
nobilmente ed in perfetta fede adempiuto i suoi obblighi", e 
cita infine le associazioni ecclesiastiche, per le quali è 
mantenuto ciascun culto da' fedeli stessi. Bene sta; non 
una sola associazione di quelle che il Washington biasima, e 
ci paiono pur lecite; non una sola di quelle che sono 
intrinsecamente illecite, e che il Washington non 
immagina neanche. E s'intende che non avendo l'occhio se 
non ad associazioni, le quali, in un fine economico, morale 
intellettuale, si propongono, non di distruggere lo Stato, e 
neppure di tirarne a sé il governo, ma di svilupparne e 
fecondarne la vita, il Lieber esca in quest'inno: "Non v'ha 
nulla che su una persona la quale arrivi per la prima volta 
dal continente europeo, sia negli Stati Uniti, sia in 
Inghilterra faccia più viva impressione che gl'infiniti segni e 
prove di uno spirito associativo, penetrante da per tutto, in 
ogni campo d'operosità reale e pratica, dalle compagnie e 
società commerciali, poco meno che universali, dalle 
banche mutue degli artigiani, o d'ogni altra natura, sino a 
quelle associazioni non officiali, ma nazionali, che s'elevano 
a vera grandezza. Cancellate dall'Inghilterra o dall'America 
questa fattezza o principio, e non vi vivrà più quello stesso 
popolo fiducioso di sé, vigoroso, indomabilmente operoso. 
Lo spirito di governo per sé stesso sarebbe ito. In Francia 
prevale uno spirito opposto. Non solo il Governo crede di 
dover tener ogni cosa sotto la sua mano; ma il popolo stesso 
non s'acconcia a credere nel successo sino a che il Governo 
non abbia fatta sua l'intrapresa". All'Inghilterra e agli Stati 
Uniti il Lieber contrappone la Francia; ai due paesi nei quali 
ha lodato esempi di associazione che concorrono collo Stato 
nello sviluppo della vita nazionale, contrappone quello in 
cui hanno sopratutto fiorito, con sì dannosa copia e tra 
repressioni così ripetute, le associazioni, delle quali il 
Washington si lagna, o che violano il diritto 
pubblico nella sua fonte stessa. E di fatti, più da una parte le 
associazioni politiche, perniciose o illegali, fioriscono, e più 
dall'altra vengon meno, e s'insteriliscono, intristiscono la 
associazioni della natura di quelle che il Lieber loda. Questo 
sono il grano; quelle il loglio.</p>
<p>Pure, corre per le bocche di tutti, a difesa di siffatte 
associazioni, una di quelle sentenze che i politici mediocri 
ripetono con infinita compiacenza, perché al loro piccolo 
criterio paiono d'una evidenza perfetta, e tale da ammutolire 
ogni avversario. Questa sentenza è che siffatte associazioni 
giova il lasciarle formare, poiché impediscono che si 
formino le <hi rend="italic">sette</hi>. Io dubito se persino, questo 
vantaggio sia tale da dovere permettere che associazioni 
contro la forma politica o l'assetto sociale dello Stato si 
formino, con violazione del diritto dello Stato stesso; 
giacché di quelle intese a dirigere a lor posta il governo, per 
quanto possano riuscire rincrescevoli e corrompere in 
qualche rispetto la vita pubblica, io non affermo che si 
possano in tutto e per tutto vietare. Il Foscolo ha sentito che 
"per fare l'Italia bisogna disfare le sette"; e tali associazioni, 
raggiugnendo questo secondo effetto, ci facessero 
conseguire il primo, qualche ragione di benedirle ci sarebbe 
pure. Ma il vero è che ciò non succede punto. In primo 
luogo, le associazioni contro lo Stato non sono pubbliche 
che in apparenza. Sono <hi rend="italic">sette</hi> o <hi rend="italic">combinazioni 
segrete</hi>, le quali non si giovano della pubblicità che loro 
consente il Governo, se non in picciola parte e 
superficialmente. Come il lor fine non è tale che tutti 
i mezzi se ne possano, per quanta sia la debolezza del 
Governo, palesemente ammannire, ciascuna di esse termina 
e si compie con una organizzazione <hi rend="italic">settaria</hi>, che 
diventa il suo istrumento più efficace e più valido. Se 
sarebbe forse erroneo l'affermare che nessuna <hi rend="italic">setta</hi> 
sia nata mai se non da un'associazione politica anarchica, la 
quale abbia pubblicamente, alla luce del sole, lavorato per 
maggior o minor tempo, è certamente non vero che le sette 
non durino ed esistano insieme colle associazioni, e non 
sopravvivano più o meno lungamente a queste quando sono 
soppresse. Così l'esempio della Francia, durante la sua 
prima rivoluzione, come l'esempio attuale degli Stati Uniti 
si può pure riconoscere che l'associazione meramente 
politica o della natura così uggiosa al Washington, affatto 
illegale, degenera in setta necessariamente; se una siffatta 
degenerazione si deve reputare accaduta, ogni volta che 
l'oggetto dell'associazione cessa di essere la cura e il 
pensiero di tutti quelli che le appartengono, e non rimane se 
non l'oggetto di pochi, i quali, con segreti accordi e noti ad 
essi soli, maneggiano e guidano i loro compagni, o piuttosto 
servi. Una società, di fatti, così governata non è più 
un'associazione politica, ma una <hi rend="italic">setta</hi>, una 
<hi rend="italic">fazione</hi>, che non nasconde ogni cosa solo perché non 
corre nessun pericolo se qualcosa mostra, se, rimanendo 
arcano tutto ciò in cui sta l'azione sostanziale degli 
associati, accenna di fuori alcuni moti de' loro 
capi, per sé soli non significano nulla.</p>
<p>In effettti, negli Stati Uniti, dove tutto lo Stato si fonda 
sull'alternare dei partiti, e ciascuno di questi ha una 
organizzazione sua propria, intesa a promuovere gl'interessi 
e i fini, le associazioni son diventate settarie.</p>
<p>"Alle assemblee primarie, scrive il Seaman, di ciascun partito prendono parte così 
poche persone ch'è generalmente facile per due o tre capi di 
chiamarvi i loro amici e di ottenere la nomina di quei 
delegati che desiderano; e sono così ammannite 
(<foreign lang="eng"><hi rend="italic">packed</hi></foreign>) convenzioni intese a procurare la 
nomina di persone che non sarebbero nominate dal voto del 
partito <hi rend="italic">lealmente espresso</hi>". Ed aggiungne, a migliore 
intelligenza: "Non è generalmente difficile per un politico 
astuto di chiamare a raccolta i suoi amici, mediante un largo 
uso di denaro e l'impiego di agenti in parecchie città e rioni, 
e procurare la nomina di un sufficiente numero di amici suoi 
a delegati alla Convenzione della contea o del distretto, 
quanti gli occorrono per assicurargli la nomina a 
quell'ufficio qualsia di cui egli abbia voglia. Questo scopo è 
spesso conseguito mediante la spesa di considerevoli 
somme di denaro, e l'uso profuso di promesse. E il processo 
ha un nome; si chiama: <hi rend="italic">ammannire una 
convenzione</hi>". L'associazione politica ha così smesso 
tutte le qualità che le si sogliono attribuire da chi immagina 
le cose, anziché guardarle cogli occhi; e pure non si 
tratta ancora d'un'associazione cui il fine suo di distruggere 
lo Stato sforza a celarsi. Il risultato già negli Stati Uniti è 
questo: "Durante gli ultimi trent'anni noi abbiamo avuto 
organizzazioni di partiti, comitati di partiti e convegni 
privati di partiti (<hi rend="italic">caucus</hi>), convenzioni di partiti e 
riunioni in massa pubbliche in tutti gli Stati; 
<foreign lang="eng"><hi rend="italic">clubs</hi></foreign> e confraternite 
(<foreign lang="eng"><hi rend="italic">clan</hi></foreign>) I irlandesi nella più parte delle città; società e 
confraternite tedesche in più città e distretti; ed ora abbiamo 
club e confraternite di negri, con fratellanza negra nel 
Mezzogiorno, come un elemento politico perturbatore di 
più. Quale il risultato finale debba essere, non lo può dire se 
non il tempo e l'esperienza".</p>
<p>Sicché io concludo: le associazioni politiche, intese a 
mutare la forma politica o l'assetto sociale dello Stato, sono 
illecite; ma, anche se non fossero tali, dagli effetti di quelle 
che si contentano di mirare a trarre il governo nelle loro 
mani, si può giudicare quanto esse sieno corrotte e dannose. 
Felice lo Stato libero i cui partiti non si organizzano, e 
possono, senza pericolo di essere sopraffatti, cansare di 
organizzarsi ad associazioni; infelice e dimentico di sé 
quello che lascia organizzare nel suo seno associazioni 
intese a dirittura a distruggerlo!

</p>
</div2>
<div2><head>III</head>
<p>E si aggiunga: non n v'ha Stato il quale abbia
permesso o permetta a queste seconde associazioni di 
esistere. Appunto - mi sento dire - gli Stati Uniti hanno 
nella loro Costituzione un articolo, che persino vieta al 
Governo centrale d'introdurre o sancire leggi contro di esse. 
Davvero? Vediamo se chi m'interrompe cosi sa quello che si 
dice. L'articolo che egli intende citare, è uno di quelli 
formulati più tardi, quando fu chiesto al Congresso, e questo 
assentì, di aggiugnere alla Costituzione, già votata e che 
s'era contentata di stabilire l'organismo del governo, una 
cotal dichiarazione di diritti; eccone il testo:</p>
<p>"Il Congresso non farà nessuna legge concernente lo 
stabilimento di una religione, o intesa a proibirne l'esercizio; 
o a diminuire la libertà di parola o di stampa; o il diritto del 
popolo di riunirsi pacificamente e di fare petizione al 
Governo per riparo di gravami".</p>
<p>L'articolo, come si vede, non dice punto che il 
Congresso non possa far legge contro le associazioni, né che 
sia diritto primigenio ed infrenabile di ciascun cittadino il 
congiurare, associato con altri, contro lo Stato. 
L'articolo, bensì, connette il diritto di riunione pacifica, 
come non è necessariamente connesso presso di noi, col 
diritto di petizione al Parlamento; ed è copiato nella sua 
prima parte dal <foreign lang="eng"><hi rend="italic">Bill of rights</hi></foreign> del 
1688, dove cotesto diritto di petizione, a 
scanso di ogni equivoco e della contestazione cui era stato 
soggetto prima della rivoluzione, fu esplicitamente 
riconosciuto e sancito. Senza ciò sarebbe stato persino 
inutile di dichiararlo, poiché, come scrive lo Story, "risulta 
dalla vera natura e struttura d'un Governo repubblicano, (o 
piuttosto libero). è impossibile il negarlo praticamente 
insino a che lo spirito di libertà non sia scomparso del tutto, 
ed il popolo non sia diventato così servile ed abbietto da 
essere affatto disadatto ad esercitare qualsiasi dei privilegi 
degli uomini liberi". Ma con questo diritto di petizione 
s'accompagna naturalmente quello di riunione pacifica, 
poiché l'esercizio di questo precede l'esercizio di quello, 
giacché per chiedere in comune bisogna innanzi deliberare 
in comune ciò che occorre chiedere. "Il diritto di far 
petizione, dice il Lieber e ripete il Cooley, è una necessaria conseguenza del diritto di 
libera parola e di deliberazione". Ora, intesa a questo modo, 
ed è il modo, ch'io sappia, comune, la dichiarazione dei 
diritti non è più larga dello Statuto nostro, che nei 
due articoli 32 e 58 riconosce il diritto di riunione e 
quello di petizione a parte l'uno dall'altro, e non metto il 
primo in necessaria relazione col secondo. S'intende che se 
l'articolo della costituzione americana non accenna ad altre 
riunioni se non a quelle il cui fine sia muovere petizione al 
Parlamento, non è perciò che in America non ne sia lecito e 
non ne usino altre. Mettiamo soltanto in sodo che il limite 
imposto al Congresso non riguarda non solo le prime; e non 
concerne, poi, in nessuna maniera le associazioni. Se di 
leggi contro queste se ne farà negli Stati Uniti più tardi, 
nessuno può dire; poiché questa Repubblica è tutt'altro che 
alla fine de' suoi esperimenti politici.</p></div2>

<div2><head>IV</head>
<p>- Ma in Inghilterra? - Me l'aspettavo 
quest'altra interrogazione; tanto sono state false le cose elle 
si sono scritte e che si credono tuttavia rispetto alla 
legislazione inglese. E davvero, questa, mentre è reputata 
semplicissima, anzi persino non esistere, è invece così 
complessa e copiosa, come il Cox dice, su questa materia, 
da diventarne difficile e certamente noiosa l'esposizione. 
Pure si deve tentarla.</p>
<p>A dirne in breve, il concetto è, questo. Per <hi rend="italic">diritto 
comune</hi> (<foreign lang="eng"><hi rend="italic">Common law</hi></foreign>) - cioè per quel 
diritto che non è scritto, ma deriva dalla natura stessa dello 
Stato, da principi stessi della legge o da precedenti 
giudiziari - ciascuna riunione 
che porta offesa alla pace pubblica, o ciascun'associazione 
che è pericolosa allo Stato, è illecita; ma il grado di pena, 
colla quale devono esserne puniti i membri, le definizioni 
del reato, gl'indizi di esso, i giudici, sono determinati dal 
diritto statutario, <foreign lang="eng"><hi rend="italic">Statute law</hi></foreign>, dal 
diritto, cioè, che emana dagli atti del Parlamento, ed è 
variabile con questi.</p>
<p>L'offesa alla pace pubblica - o reato contro questa - è 
costituita:</p>
<p>1° Dal riunirsi tumultuario di dodici o più persone, e 
che non si disperdano dietro intimazione;</p>
<p>2° Dall'<foreign lang="eng"><hi rend="italic">Affray</hi></foreign>, o venire alle mani di 
due o più in luogo pubblico con paura del pubblico;</p>
<p>3° Dal <foreign lang="eng"><hi rend="italic">Rout</hi></foreign>, o perturbamento 
tumultuario della pace per parte di tre persone o più che si 
riuniscano di lor propria autorità, coll'intento comune, di 
assistersi l'un l'altro contro chi si sia intenda opporsi loro in 
un'impresa di privata natura, e che di fatti l'eseguono in una 
maniera violenta e turbolenta, con terrore del popolo, sia 
che l'atto propostosi da loro sia per sua natura legale o 
illegale;</p>
<p>4° Dal <foreign lang="eng"><hi rend="italic">Rout</hi></foreign>, ovvero perturbamento 
della pace, commesso da persone che si sono riunite 
coll'intenzione di fare una cosa, la quale, quando fosse 
eseguita, li renderebbe <foreign lang="eng"><hi rend="italic">Rioters</hi></foreign> (3°), e 
che attualmente intraprendono l'eseguimento della cosa 
stessa; 5° Dall'<foreign lang="eng"><hi rend="italic">Unlawful Assembly</hi></foreign>, o 
radunanza illegale, ovvero da un perturbamento della pace, 
commesso da persone che si sono meramente adunate 
coll'intenzione di fare una cosa, che, se fosse eseguita, li 
renderebbe <foreign lang="eng"><hi rend="italic">Rioters</hi></foreign>, ma che attualmente né 
l'eseguono, né fanno nessun passo verso l'esecuzione di 
essa.</p>
<p>In queste distinzioni si sente un popolo non 
nuovo a' pericoli della libertà, e che non crede necessario, 
per mantenersi questa, di chiudere gli occhi a quelli. Qui 
l'atto tumultuoso è considerato attuale o remoto; fatto già, o 
apparecchiato soltanto; e secondo ha un fine pubblico o 
privato. Io non dirò le leggi diverse, colle quali l'atto è stato 
colpito, e come, secondo i tempi, la mano del legislatore si 
sia più o meno aggravata, trasferendolo da una categoria di 
reato all'altra, e qualificandolo quando di tradimento, 
quando di fellonia e quando di contravvenzione, se questa è 
la giusta traduzione della parola inglese 
<foreign lang="eng"><hi rend="italic">Misdemeanour</hi></foreign> 
poiché la pena, variando colla qualificazione, s è attagliata 
alle necessità della repressione.</p>
<p>Invece citerò le leggi che in Inghilterra tuttora vigono 
contro le società politiche, tralasciando le molte che sono 
abrogate, o fatte a tempo non sono state rinnovate. Coll'atto 
37, Geor. III, c. 123 - vuol dir l'atto registrato al 
capitolo 123 del volume degli Statuti, pubblicato l'anno 
37 di Giorgio III, - esteso dall'atto 52, Geor. III, c. 
104, - è dichiarato fellonia il richiedere un giuramento 
inteso a legare le persone che lo prendono a qualsia</p>
<p>proponimento, ribelle o sedizioso o a disturbare 
la pubblica pace, o a formar parte di qualsia associazione, 
società o federazione instituita a tal fine. Un altro statuto, 
39 Geor. III, c. 79, vieta la società degli 
<foreign lang="eng"><hi rend="italic">United Englishmen</hi></foreign>, ecc., e la 
<foreign lang="eng"><hi rend="italic">London Corresponding Society</hi></foreign>, e altresì 
qualunque altra società cui membri sieno richiesti di 
prestare giuramenti illegali, o nelle quali sia tenuto segreto 
il nome di un membro, o vi siano comitati o ufficiali segreti, 
o <hi rend="italic">la società si componga di nuclei che operino 
separatamente, ed abbia ufficiali o delegati distinti eletti ad 
operare per ciascun nucleo</hi>. Si eccettuano le società le 
quali hanno fini religiosi o caritatevoli, e le logge de' 
Framassoni. Per l'atto 57 Geor. III, c.19 pag. 
25, ogni società o <foreign lang="eng"><hi rend="italic">club</hi></foreign>, che elegga od 
impieghi qualsia comitato, delegato, rappresentante o messo 
per riunirsi o comunicare con qualunque altra società o club, 
o con qualsia comitato di questo, o per indurre qualsia 
persona a diventare membro, è proibita. Ed è dichiarato 
criminoso il corrispondere con una siffatta società o il 
sostenerla. Né è a dire che questa 
legislazione sia antiquata e vecchia, quantunque non 
abrogata. Mostra che si crede viva l'avere dichiarato esenti 
da sanzioni le <foreign lang="eng"><hi rend="italic">Friendly Societies</hi></foreign> o società di 
mutuo soccorso, per un atto del 10° anno (c. 27) 
della regina Vittoria; e in quello stesso anno, per un altro atto 
(c. 33), fu mutata la procedura, poiché il diritto 
di muovere accusa contro tali società vietate fu ristretto a 
<foreign lang="eng"><hi rend="italic">Law Officers</hi></foreign> della corona, cioè al <foreign lang="eng"><hi rend="italic">Solicitor 
general</hi></foreign> in Inghilterra, e al <foreign lang="eng"><hi rend="italic">Lord 
advocate</hi></foreign> in Scozia, che sono, si badi bene, due 
impiegati non appartenenti per nessun modo all'ordine 
giudiziario, ma al politico ed all'amministrativo sicché 
fanno parte del Ministero e mutano con questo. La 
restrizione del diritto di accusa in cotesti due ufficiali del 
Governo ha accresciuto la responsabilità, e, com'è naturale, 
la libertà del Governo rispetto alle società stesse; ma le ha 
sciolta ciascuna dalla vigilanza della sua nemica. Io non 
entro qui nei particolari della procedura, che questi due 
ufficiali seguirebbero; non troveremmo raffronti possibili. è 
vero che se le leggi esistono l'uso n'è estremamente raro; 
anzi, dacché è stato introdotto nel sistema di procedura la 
modificazione cennata da ultimo, non s'è dato caso d'usarle. 
Ma, primo punto, come anche lo Gneist osserva, un potere 
quiescente, non è perciò meno un potere; e poi, dove s'è 
presentata l'occasione o la necessità di colpire società 
pericolose in questo intervallo di tempo, come le 
<foreign lang="eng"><hi rend="italic">Trade's Unions</hi></foreign> e i Feniani, gl'Inglesi, 
secondo sogliono, hanno preferito leggi nuove speciali, e 
bene appropriate alle nuove malattie che lor bisognava 
curare.</p>
<p>Poiché, si badi, essi non partecipano punto due grossi 
pregiudizi nostri: l'uno che leggi eccezionali non se ne deva 
né possa fare in uno Stato libero; l'altro che le leggi 
fortemente repressivo non servono e non operano. Questi 
son pregiudizi da gente come siamo <hi rend="italic">noi</hi> ora, nuova al 
governo, giovanile, punto pratica, e che si lascia abbagliare 
da' sofismi, che s'intrecciano, avviluppando generalità 
vuote e campate in aria. Quanto il primo pregiudizio sia 
lontano dagl'Inglesi, voglio dirlo colle parole di lord 
Palmerston: "Mantenere, diss'egli in un suo discorso del 
1813, che la legislatura d'un paese non 
abbia il potere di colpire una classe qualsia della società di 
restrizioni, ch'essa possa giudicare necessarie alla sicurezza 
e al benessere di tutti, è tutt'uno coll'attaccare i principi 
fondamentali su' quali riposa un Governo 
civile". E più tardi, scrivendo a W. 
Temple in Napoli, nel marzo del 1833, 
chiama il <foreign lang="eng"><hi rend="italic">Coercion Bill</hi></foreign> presentato dal 
Ministero di cui egli faceva parte, il "provvedimento più 
vigoroso che abbia mai preso forma di legge;" ed aggiunge: 
"ben pochi Governi assoluti potrebbero, di lor propria 
autorità, introdurre un sistema di coercizione simile a quello 
che i rappresentanti del popolo, liberamente eletti, sono in 
via di mettere in questo momento alle mani del Governo di 
questo paese". Presso di noi, si sa, è stato 
impossibile che si procedesse, con disposizioni di gran 
lunga meno severe, contro una verminaia d'assassini 
indomabili ed indomati.</p>
<p>Che poi alcune febbri morali non si possano utilmente 
trattare con revulsivi di questa sorte, né gl'Inglesi, né 
gli Americani lo credono; e neanche, per vero dire, i 
Francesi e i Tedeschi. è una semplicità tutta nostra. Il 
Raikes afferma che la legge pubblicata nel primo anno di 
Giorgio I per comprimere gli attacchi tumultuosi del partito 
dell'alta Chiesa contro i dissenzienti, abbia giovato non 
meno di qualsia altra a conservare nel popolo inglese 
l'abitudine dell'ordine nello stesso tempo che quella della 
più libera espressione delle sue opinioni. è chiaro a tutti il 
beneficio prodotto dalle leggi contro le <foreign lang="eng"><hi rend="italic">Trades 
Unions</hi></foreign> e contro i <hi rend="italic">Feniani</hi> e il miglioramento 
che n'è venuto, all'assetto pacifico dello Stato. Come lord 
Palmerston dice in quella lettera citata più su, ogni cura 
d'una profonda malattia sociale richiede due sorta di mezzi: 
il reprimerne i disordini che appaiono prima, il sanarne poi 
od insieme, quanto più e meglio possibile, le fonti e le 
scaturigini segrete, scovrendole, ed aprendo loro una via. la 
prima cosa senza la seconda non riesce, prima manca il 
tempo. è il concetto al quale il partito il principe di 
Bismarck nel presentare e nell'ostinarsi a volere la legge 
contro i socialisti; e l'ha espresso nell'esposizione dei 
motivi; e il concetto è vero, qualunque sia il giudizio che si 
voglia fare della legge stessa.</p>
<p>E concludo di nuovo. In Inghilterra associazioni 
distruttive dello Stato non sono lecite; e se non vi si usano 
le leggi che già hanno contro di esse, è perché se ne fanno di 
nuove, appena la necessità si presenti, e non sono da' 
pregiudizi nostri impediti dal farlo secondo e quali le 
richiede la necessità pubblica.
</p>
</div2>
<div2><head>V.</head>
<p>A me parrebbe qui un'erudizione sciupata l'andar 
esponendo le leggi che rispetto alle associazioni vigono in 
Francia, in Germania, in Austria, e le loro vicende. Importa 
ricercare, qual è la legislazione nostra.</p>
<p>Il nostro Statuto è stato in gran parte copiato dal belga; 
e l'art. 32 del nostro è la traduzione, quasi precisa del 
19 del belga.</p>
<p>Ci corre fra i due questo solo divario, che nel belga è 
esplicitamente detto, che le leggi le qualisi fossero 
potuto far poi per regolare il diritto di riunione in luogo 
privato de' cittadini, non avrebbero potuto gettarne 
l'esercizio ad un'autorizzazione preventiva, mentre non è 
vietato ciò alle nostre, che ci fosse parso bene di fare più 
tardi, ma non si sono poi fatte in nessun modo. Se non che 
nella Costituzione belga segue all'art. 19 un ventesimo, 
il quale nel nostro Statuto non ha riscontro; ed è questo:</p>
<p>"20. <foreign lang="fra">Les Belges ont le droit de s'associer: ce 
droit ne peut être soumis à aucune mesure 
préventive.</foreign>"</p>
<p>Per ritrovare le ragioni di coteste due disposizioni 
introdotte nella Costituzione belga bisognerebbe risalire alle 
restrizioni che a' due diritti erano poste dalla legislazione 
francese; e ricordarci 
che il divieto d'ogni autorizzazione preventiva per le 
riunioni, e sopratutto la libertà assoluta dell'associazione, 
erano sopratutto richieste dalla parte cattolica nel Congresso 
belga, che voleva esser sicura, per le sue riunioni e per le 
associazioni in ispecie, di non trovarsi soggetta a leggi, che, 
sotto nome di liberali, le avessero circoscritto la balìa di 
operare, ed influire ed ordinarsi, e moltiplicare a sua posta.</p>
<p>Chi paragona ora il complesso dei due articoli belgi col 
nostro, ne ritrae che l'autore dello Statuto italiano ha 
davvero assai bene distinto il diritto d'associazione da 
quello di riunione; e se non ha negato quello, non 
l'ha voluto neanche riconoscere, dove quest'ultimo l'ha 
riconosciuto sarebbe soverchio l'indurre dal silenzio del 
legislatore che, nel parer suo, gl'Italiani non avrebbero 
avuto libertà d'associarsi certo da ciò, ch'egli riproduce nello 
Statuto nostro l'art. 19 del belga, dove ne passa e 
trascura il ventesimo, si deve concludere, che nel suo spirito 
i due diritti sono distinti, e dove quello di riunione è 
guarentito contro un ripiglio di severità legislativa, che lo 
volesse più tardi negare, quello d'associazione non ne è 
guarentito punto.</p>
<p>Ma coi fatti noi siamo andati in una interpretazione 
opposta; e s'è in genere ritenuto che il diritto d'associazione 
si comprendesse in quello di riunione del quale l'art. 32 
parlava solo. S'è detto che questo non si limitasse alle sole 
riunioni; poiché, se ciò fosse, "l'esercizio del diritto sarebbe 
stato provvisorio, momentaneo, quasi casuale, in guisa che 
non debba esser permesso ai cittadini di associarsi per uno 
scopo determinato, di fissare a ciò per le assemblee 
politiche anche degl'istituti permanenti". Ora, qui, davvero, senza negare
che il diritto d'associazione ci sia, si può negare senza scrupolo, che 
l'equiparazione sua con quello di riunione abbia ragione e 
fondamento. è molto chiaro che l'associazione è la 
riunione con qualcosa di più; il seguito, la durata, la 
connessione di più riunioni insieme, la stabilità periodica di 
ciascuna e in ispecie la preparazione lunga a raggiugnere un 
fine pratico. Questo qualcosa di più eccede il diritto di 
riunione, e non può essere tutt'uno con questo, poiché a 
questo appunto manca.</p>
<p>Uno scrittore recente in un libro molto lodato, il 
Woolsey, distingue così bene il diritto di riunione da quello 
dell'associazione, che dove del primo, connesso col diritto 
di libera parola, dice, che persino in luogo pubblico le 
riunioni non devono essere proibite, se non vi sia pericolo, 
imminente ed indubitabile, di tumulto, ed anche allora, 
meglio che scioglierle, convenga il guarentirsi, col 
circondarle di molta forza, dagli effetti nocivi che ne 
potessero nascere, delle associazioni invece scrive così: 
"L'immenso potere che le persone acquistano col 
combinarsi, e l'estensione della quale l'azione associata è 
capace, se è lasciata affatto libera di sé, ne fanno un oggetto 
di giusta paura, ch'essa possa invadere le funzioni del 
Governo e persino i poteri dello Stato. Le leggi devono 
difenderlo dal sospetto cui va incontro sotto questo rispetto: 
e lo Stato deve avere qualche sindacato sopra di esso, 
perché non diventi un <foreign lang="lat"><hi rend="italic">imperium in imperio</hi></foreign>. 
Esso può invadere altresì i diritti individuali, e opprimere i 
suoi competitori più deboli". Ed altrove: "è evidente, che una compagnia 
anonima, se non è frenata, può diventare</p>
<p>per il suo potere politico, come quella dell'India 
orientale, o per la sua influenza sopra un Parlamento, un 
<foreign lang="lat"><hi rend="italic">imperium in imperio</hi></foreign>: che i terrori, che le 
fratellanze dei mestieri (<foreign lang="eng"><hi rend="italic">Trade's Unions</hi></foreign>) 
incutono negli operai, i quali ricusano di associarvisi, sono 
tutt'altro che una preparazione per una vita di libertà 
politica o morale; e che i <foreign lang="eng"><hi rend="italic">clubs</hi></foreign> politici 
possono essere ancora più tirannici. Le associazioni, quindi, 
richiedono, oltre la protezione, il freno della legge pubblica; 
e tanto più, in quanto persone unite in società fanno, o 
tollerano che siano commessi delitti dei quali una persona 
singola, che agisca sola, sentirebbe orrore". 
Sicché i due diritti né sono identici nel concetto, né hanno lo 
stesso valore; e l'avere molto facilmente ammesso il 
contrario non è stata prova di molta ponderazione e di 
accurato esame. E siffatte prove, però, bisogna convenire, 
scarseggiano presso di noi; e si son già lasciate introdurre 
più consuetudini e norme nell'esercizio del nostro regime 
costituzionale, che mettono questo stesso a gran pericolo in 
un avvenire più o meno remoto. Checché però sia di ciò, è 
stato, certo, molto naturale, che, essendosi equiparati i due 
diritti per parte dei cittadini, si sieno equiparati altresì i 
poteri del Governo rispetto ad essi, i diritti, cioè, che nel 
Governo si contrappongono a quelli; e se n'è indotto che 
come una riunione può essere sciolta dalla polizia, così può 
essere sciolta altresì l'associazione, che è una riunione 
ripetuta. Un'analogia ha esteso i diritti; un'analogia 
ha fornito il modo della repressione. Se non che lo 
scioglimento è bensì rispetto alla riunione un mezzo 
efficace, poiché la riunione si dilegua e non è più, dopoché 
di buona o di mala voglia è disciolta; ma non tale rispetto 
all'associazione. Non si può di questa disciogliere se non 
una riunione, e sequestrare, i registri e le casse, quando ve 
ne sia. Ma il vincolo, che stringeva gli associati, rimane ed è 
germe, da cui l'associazione ripullula. I registri si rifanno e 
il nome si muta; e il denaro, non si potendo sequestrare 
senza sentenza dei Tribunali, va necessariamente restituito a 
quelli che se ne provano i proprietari. Lo scioglimento può 
essere il principio dell'azione repressiva, ma non può 
esserne il fine. Ad ogni modo un effetto si ottiene pure, 
quantunque tutto morale. Il Governo ha affermato la sua 
opinione rispetto alla natura dell'associazione, che reprime; 
gli associati soli messi sull'avviso, e chi s'era lasciato 
attirare, come pur suole, per una cotal fiacchezza di animo o 
vaghezza di nuovo si ritrae indietro; lo Stato ha affermato sé 
medesimo; e la maggioranza del paese s'affida.</p>
<p>Pure, un così picciolo diritto di scioglimento è negato 
oggi al Governo; anzi, il Governo lo nega a sé stesso, senza 
badare, ch'esso è la conseguenza naturale dell'avere 
equiparato il diritto d'associazione a quello di riunione, e 
così esteso a quello le leggi di polizia, che hanno valore 
rispetto a questo. Quando nello sciogliere la riunione 
succede di dover arrestare qualcuno, "l'arrestato è rimesso 
all'autorità giudiziaria, che provvede a termine di 
legge," cioè punisce, se qualche reato è stato 
commesso. Ora, rispetto all'associazione, il Governo che si 
nega il diritto di scioglierla, e quindi d'arrestare chi si sia, 
perché vi appartiene, resta altresì senza modo di rimettere 
chi si sia all'autorità giudiziaria, e di obbligarla, quindi, a 
giudicarlo. L'associazione, quindi, diventa con così bella 
teorica il solo reato possibile, davanti al quale il potere 
esecutivo si trova spogliato d'ogni potere di prevenzione, e 
d'ogni mezzo di provocare, nei modi usuali ed ordinari, 
l'autorità giudiziaria. E pure l'associazione è un mezzo, 
reputato potentissimo, di commettere nientemeno che il 
reato più grosso di tutti, quello della distruzione stessa 
dell'intero Stato nella sua costituzione politica, nel suo 
assetto sociale. è davvero bizzarra! Il potere esecutivo, 
quando crede che un'associazione sia rea, non può secondo 
una così peregrina dottrina, se non avvisare l'autorità 
giudiziaria dell'esistenza di quella, come farebbe ciascun 
cittadino nella supposizione che l'autorità giudiziaria non 
sia stata abbastanza vigile ed accorta per vedere da sé 
cotest'associazione rea, quantunque pubblica!</p>
<p>Ora, l'autorità giudiziaria, in un paese fornito d'un 
Codice, non è in grado di applicare altre disposizioni di 
legge, non quelle che si contengono in questo, nè di 
sancirle con altro perle, se non quelle che vi sono indicate. 
La <foreign lang="eng"><hi rend="italic">Common law</hi></foreign> degl'Inglesi non v'ha 
luogo. È necessario, dunque, per sapere, se l'autorità 
giudiziaria è in grado di far nulla, di ricercare, se dal Codice 
è legittimata esprimere nessuna condanna.</p>
<p>Nel Codice penale sardo v'erano quattro articoli, 
il 483, 484, 485 e 486, i quali, come in esso 
eran imitati dal francese, così n'avevano altri corrispondenti 
ed analoghi nei Codici degli altri Stati italiani. Tali articoli 
si riferivano propriamente all'associazione, e la vietavano 
per qualunque fine senza autorizzazione. Fu bene 
sopprimerli, come fu fatto nei primi bollori, con un 
decreto del 26 settembre 1848; ma fu male, 
che il legislatore, il quale aveva schivato di riconoscere 
esplicitamente, il diritto d'associazione nello Statuto, 
paresse poi non ricordarsi punto che associazioni anche 
nocive ci avrebbero potute essere, e il dover suo di 
garantirne lo Stato. Se non che in simili cose, se si smarrisce 
il punto giusto e temperato in tempi di quiete e di pace, non 
si ritrova più, se pure, non dopo molte tempeste. Nel 
1862 fu tentato di formulare una legge sulle 
associazioni; il Rattazzi la presentò; il Boncompagni no 
riferì; ma la Camera non discusse, perciò la materia è 
estremamente difficile, e non era anche sorto dubbio, che il 
Governo non si credesse in dovere ed in diritto di accorrere 
al pericolo più prossimo, e di sciogliere le associazioni, che 
paressero illegali o minacciose e infine, i deputati erano 
restii - e s'intende e non si biasimano - a deliberare senza 
un'estrema necessità leggi le quali paressero recidere 
qualche parte della libertà sin allora lasciata ai cittadini. 
Non s'erano anche viste né associazioni palesemente 
repubblicane, e che si confessavano tali col loro stesso 
titolo; ne associazioni internazionali né circoli Barsanti. Al 
Consiglio di Stato, poiché non v'era stato tuttora abuso, 
pareva miglior partito che legge alcuna non si facesse. 
S'intende quindi, che nel Codice penale del 
1865 non v'ha disposizione veruna, la quale 
concerna le associazioni, poiché si sa, che né quelle che 
riguardano le società commerciali, né quelle che si 
riferiscono all'associazione dei malfattori, hanno niente a 
fare colle associazioni di cui trattiamo, qui, colle 
associazioni intese, almeno in apparenza, a fini d'interesse 
pubblico, secondo esse l'intendono. Sicché l'autorità 
giudiziaria, a cui un'associazione è denunciata, comincia dal 
non ritrovare nel Codice nessuna disposizione che vi si 
riferisca, o che la sia pubblica, o che la sia segreta; poiché 
anche ogni prescrizione di divieto o di punizione delle sette 
v'è stata cancellata. Quantunque si è visto che contro queste 
l'Inghilterra ha leggi speciali; e il Woolsey non dubita di 
affermare ch'esse non vanno tollerate, anzi, come quelle, 
che per effetto già dell'arcano di cui si covrono, si devono 
ritenere inimiche, del loro paese, devono essere trattate non 
altrimenti dello, bettole, o dei luoghi sospetti e di cattiva 
riputazione.</p>
<p>Poiché, dunque, in quanto associazioni ree di 
macchinazione contro lo Stato, l'autorità giudiziaria non può 
coglierle, né soggettarle a nessuna pena che sia appropriata 
ad esse, come sarebbe lo scioglierle o il vietarle o il 
confiscarne i registri e la cassa, poiché nel Codice tali pene 
non sono indicate, appunto perché non v'è discorso 
dell'associazione né punto né poco, non le resta, se non di 
ricercare se qualcuno dei membri dell'associazione si è reso 
reo di qualcuno dei reati che la legge punisce. Ora, 
mettiamo, che cotesta reità vi sia e si provi. L'individuo è 
punito per averla commessa; e sta bene; ma non è punito 
punto per quella sua particolare reità che nasce dal far egli 
parte dell'associazione colpevole. L'essersi unito a questa o 
l'averla fondata può essere stato un reato enorme 
contro la società in cui vive. Ma appunto questo reato è 
escluso, nella condizione della nostra legislazione, 
dell'animavversione dei Tribunali. Se non che la maggior 
parte dei reati, che in un'associazione possono essere stati 
commessi, riesce più difficile a provarsi appunto per ciò che 
son commossi nel seno di quella o da chi vi appartiene. Tali 
reati son descritti nel Codice penale dagli articoli 
468-473, e consistono nella provocazione con 
discorsi o scritti ai reati descritti negli articoli 133 e 
seguenti, cioè all'attentato contro la sacra persona del re, o 
contro le persone della reale famiglia, ovvero alla 
mutazione delle forme dello Stato, o alla guerra civile, o 
qualsiasi altro reato; consistono altresì in qualsisia altro 
pubblico discorso o scritto o fatto, di natura "ad eccitare lo 
sprezzo o malcontento contro la sacra persona del re, e le 
persone della reale famiglia, o contro le istituzioni 
costituzionali". Si badi, che qui l'associazione, di cui fa 
parte il reo, è l'istrumento principale dell'efficacia del reato; 
ma non è toccata. Si badi, che quanto agli scritti, cadono già 
sotto la legge della stampa; e quanto ai discorsi, l'autorità 
giudiziaria non riesce a punirli, nelle riunioni pubbliche, 
poiché la polizia non crede più di dovere arrestare nessuno 
per averne fatti. Il titolo, poi, che le associazioni prendono, 
per chiaro che paia nei suoi intenti, non è una prova, di per 
sé solo, che nelle associazioni che lo portano, si commetta, 
il reato, cui si vede che quel titolo mira. Sicché il più 
probabile è che l'autorità giudiziaria, la quale non ha modo, 
nella legislazione nostra, che punire l'associazione, 
non vi trovi neanche quello di punire l'associato; e che il 
deferirle le associazioni, secondo il Governo dice di aver 
fatto, non abbia altro effetto non di salvare il ministro d ogni 
responsabilità, spogliandolo di ogni potere, e di scansare 
alle associazioni distruttive dello Stato o della società ogni 
condanna. Nello stesso tempo, l'abbandono del diritto di 
scioglimento per parte il Governo le tutela da ogni 
repressione più o men lontana, da ogni prevenzione più o 
men vicina; giacché prevenzione e repressione non sono, 
come parrebbe dall'uso che molti ne fanno, due azioni che 
s'escludono, e delle quali l'una comincia dove l'altra finisce; 
poiché anzi s'intrecciano l'una coll'altra; e il prevenire tardi 
può essere tutt'uno col reprimere presto, poiché prevenzione 
non è, se non una repressione fatta in uno degli stadi 
anteriori allo scoppio effettivo del reat.</p>
<p>La dottrina, che il Governo non è legittimato ad 
agire se non quando e dove il reato è stato già commesso o è 
così vicino a commettersi, che solo l'uso immediato di una 
forza maggiore basti ad impedirne Il ultima consumazione, 
è la più incivile ed illiberale. è strano che si dica e forse si 
pensi il contrario. Ci dev'essere nascoso in un'affermazione 
e giudizio siffatto un paralogismo o una confusione che non 
preme di ricercare e mostrare qui. Pure i Governi che, come 
oggi l'italiano, rinunciano al diritto di prevenire e reprimere 
cogli scioglimenti, e mancano di quello di punire per difetto 
di legge, non si lasciano né si mantengono altra azione se 
non appunto quella sola di reprimere il reato colla forza 
bruta quando scoppia. Ora, l'associazione è appunto il 
mezzo più potente, l'istrumento più efficace, per riuscire a 
ciò, che in quell'estremo momento manchi al Governo 
proprio la forza che allora gli occorrerebbe. L'associazione 
politica, distruttiva dello Stato o della società, ha per 
principale suo fine e per principale suo effetto lo 
sgominarla, il corromperla, il divellerla cotesta forza, il 
minarla persino o il cariarla, sicché all'improvviso caschi, 
nel maggior bisogno, e mentre par tutt'ora viva e vegeta.</p>
<p>Qui dunque si risolve tutta l'azione del 
Ministero: a creare una condizione di cose, nella 
quale non rimanga luogo se non alla repressione sanguinosa 
e violenta, e ad apparecchiarvisi, di giunta,, che questa 
stessa non sia più sicuro di poterla fare.</p>
<p>Nella Camera s'è più volto discusso in questi anni del 
diritto delle associazioni politiche da una parte, e di quello, 
dall'altra, del Governo a scioglierle e prevenirne gli eccessi. 
Sì può dire che non s'è mai negato né l'un diritto né l'altro. Il 
Mancini, uomo il cui ingegno è spesso sedotto dal desiderio 
di andare a versi a' più e ai più rumorosi, proponendo un 
ordine del giorno nel febbraio del 1867 
contro il Ministero che aveva proibite alcune riunioni 
popolari nel Veneto, se da una parte chiedeva che ogni 
impedimento preventivo fosse tolto, dall'altra ammetteva 
che anche il diritto di riunione cessava, quando 
"trasmodasse in offesa alle leggi ed in colpevoli disordini". 
L'ordine del giorno era fatto contro quello stesso Barone 
Ricasoli, che nel febbraio del 1862 aveva 
detto sul diritto dell'associazione le parole più liberali che si 
potessero udire, e respingendone ogni restrizione, l'aveva 
riconosciuto in tutta la larghezza sua. I ministri di parte 
moderata non hanno mai ricusato al Governo il diritto di 
sciogliere le associazioni nemiche dello Stato o minacciose; 
un ministro di parte, come si dice, progressista, ha persin 
sostenuto che cotesto diritto, per vero dire, il Governo non 
lo avesse, ma fosse meritorio nel ministro l'esercitarlo, ed 
esporsi, ove l'avesse esercitato a sproposito, all'ira e alle 
vendette del Parlamento. In verità non s'intende urlo 
Stato, in cui il Governo non abbia il diritto e non possa 
assumere la responsabilità di esercitare, rispetto alle 
associazioni politiche, distruttive dello Stato o della società, 
qualche modo di prevenzione o repressione sia collo 
scioglierle, sia col sospenderlo, e nel quale poi, il reato, che 
così è stato prevenuto dal potere esecutivo, non sia deferito 
all'autorità giudiziaria, punito o no da questa, secondo il 
criterio che essa trae dalla sua coscienza e dalle leggi, 
criterio il quale niente vieta che in un siffatto caso, come in 
tanti altri, sia diverso da quello della polizia. Un Governo, il 
quale non si riconoscesse altro diritto che quello di 
schiacciare colla forza il reato prossimo a compiersi o 
uccidere co' fatti il reo, sarebbe barbaro. Appunto, perché 
ha un diritto di tutela preventiva di sé stesso, ha anche il 
diritto di fare, quando creda, una legge che freni le 
associazioni nemiche. Ma una legge sulle associazioni, lo 
confesso, è estremamente difficile, e risica d'andare più in là 
del dovere, o restare in qua. Gl'Inglesi hanno avuto ragione 
di non fare leggi generali, ma di formularne una via via che 
l'occasione nasce, sicché s'attagli perfettamente a questa. 
Noi c'impacciamo nella legge generale, e siamo 
estremamente restii alle leggi speciali e particolari. Però, 
sino a che la legge generale e le particolari mancano, è 
impossibile che ne manchino altresì allo Stato i poteri che 
sono connessi coll'essenza sua e che scaturiscono 
direttamente da questa. Il diritto di sciogliere le 
associazioni, o poco o molto efficace che ne riesca 
l'esercizio, è uno di questi poteri. Il ministro che 
dichiara di non averlo, non rispetta, com'egli immagina, la 
legge, che non esiste, ma nega lo Stato: non rispetta il diritto 
di pochi, ma scalza, per quanto è in lui, il diritto 
fondamentale di tutti.</p>
<closer><dateline>15 novembre 1878.</dateline></closer></div2></div1></body></text></TEI.2>
