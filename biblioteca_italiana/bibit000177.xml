<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Discorso intorno a que' principii, cause et accrescimenti che la comedia, la tragedia et il poema eroico ricevono dalla filosofia morale e civile e da'governatori delle republiche</title>
      <author>Giason Denores</author>
    </titleStmt>
    <extent>111 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000177</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-02-24T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<!-- materiali paratestuali -->
<front>
<!-- frontespizio -->
<titlePage>
	<docTitle>
		<titlePart type="princ">DISCORSO</titlePart>
		<titlePart type="sec">Intorno a que' principii, cause et accrescimenti che la<lb/>commedia, la tragedia et il poema eroico ricevono dalla<lb/>filosofia morale e civile e da' governatori delle repu-<lb/>bliche; onde si raccoglie la diffinizione e distinzione<lb/>della poesia nelle predette tre sue parti e la descrizione<lb/>particolare di ciascheduna.</titlePart>
	</docTitle>
	<docImprint>
		<docDate>1586</docDate>
	</docImprint>
</titlePage>
</front>
<body>
<div1 type="discorso">
<p>Non è tanto propria delle più gravi materie quella proposizion di “Aristotele in tutte le scienze che hanno in sé principii, cause et elementi, da essi doversi prender cominciamento” che non si possa eziandio accommodar a certe altre più leggere. Essendo noi dunque per discorrer brevemente così in universale intorno alle principalissime parti della poesia, che sono la comedia, la tragedia et il poema eroico, non dovemo altramente partirci da un tal ordine. Perciò che, dirittamente statuiti e fermati questi loro principii, cause et accrescimenti, ci apriremo la via alla descrizione e distinzione di esse et a molte altre considerazioni utilissime a risolver quelle più importanti difficoltà che possono occorrer in ciascheduna. Ebbero dunque elle due nascimenti: l'uno, quando que' primi senza avertimento le componevano a caso, a lor beneplacito e le rappresentavano solamente per dilettar; l'altro poi che gli uomini di nobile e di sublime ingegno cominciarono, rendendole loro cagioni, a ridurle sotto regole e precetti universali et a dirizzarle anco al beneficio et alla utilità pubblica, alla quale per ragione e per sentenza de' savii deono aver la mira tutte le arti e profession d'uomini che vivono accostumatamente nelle città. Quello si può chiamar principio naturale e questo si può chiamar principio artificioso.</p>
<p>Or noi, lasciato da parte quel primo rozzo et inculto, probabilmente procedendo, veniremo a ragionar di questo secondo, trovato non pur da' versificatori, ma eziamdio da essi filosofi per generar buoni costumi nelle loro republiche e per inviarle alla felicità. Pertanto, essendo la poetica, come è anco la retorica, soggetta alla filosofia morale e civile, e da essa ricevendo ogni sua più regolata produzione, que' più svegliati governatori delle republiche, i quali sapientissimamente instituirono le ragunanze degli uomini, considerando come essi erano composti di anima e di corpo - e così per l'una come per l'altro alle volte aveano di mestieri di qualche ricreazione - hanno con prudentissime ordinazioni procurato che a' loro cittadini in publico per trattenimento si proponessero varie figure, varie feste, varie maniere di musica e di poesia, ma che tutte però finalmente risultassero a lor beneficio et a conservazione di quella tal ben formata republica nella quale si ritrovavano. Volsero dunque ne' luoghi publichi che vi fossero le dipinture e le scolture, le quali rappresentassero alla vista qualche azion gloriosa et illustre, ove guardando essi loro cittadini, oltra quel piacere che prendeano con gli occhi, si accendessero con l'animo anco ad imitarla, il che nota anco Vitruvio nel primo libro <emph>Dell'architetura</emph>. Aveano oltrecciò, per porger al gusto parimente il suo proprio diletto, ordinati due o tre volte all'anno i conviti con solennità publiche appresso le muraglie della città a fine però che, insieme conversando essi alcuna volta, si reputassero come fratelli e figlioli di una tal loro madre commune e si disponessero constantissimamente per sua diffesa in ogni occorrenza di non istimar le facoltà, il sangue, la vita propria.</p>
<p>A tutte queste per sodisfacimento dell'udito vi aggionssero parimente la musica, ma di tal sorte che destasse ancor essa nelle lor menti e ne' lor animi qualche generoso affetto e costume, e che non a lascivia et a disonestà, ma alla fortezza et ad una certa magnanimità eroica gli dirizzasse; onde, scacciate e vietate quelle maniere di canto e di suono molli et effeminate, hanno conceduta la dorica come quella che gl'infiammasse alla virtù et alle azioni grandi et onorate.</p>
<p>Permisero ultimamente che a' medesimi loro cittadini ne' tempi debiti si recitassero alcune diverse forme di poesie, or cantando or rappresentando, ordite e composte in tal guisa che gli ritirassero dal vizio, che operassero in loro virtù e gl'inanimassero alla conservazione di quella tal ben instituita maniera di stato, alla cui potestà e leggi prestavano ubbidienza. Per la qual cosa ebbero intendimento d'indur i lor animi all'amor et al desiderio o della republica regolata di un solo o della republica regolata de' pochi o della republica regolata de' molti, e massimamente di questa ultima con cui si reggeva in que' tempi la maggior parte della Grecia, alle quali tutte universalmente niuna sorte di signoria era più contraria che la tirannide, e quella de' pocchi potenti, che non è altro che una moltitudine di più tiranni. Onde determinarono che a' loro cittadini si proponessero tre sorti di poesie: il poema eroico, che raccontasse qualche azion di alcun principe legitimo che si affatticasse per liberar da travaglio e per render felici i suoi compagni e sudditi, a differenza del tiranno che suol loro procurar ogni ruina e distrugimento per guadagno e per utile di se stesso; la tragedia, per ispaventargli dalla tirannide; e la comedia, per ben disponergli alla vita populare. E per ciò fare acconciamente, attribuirono alla comedia le azion de' privati, ma che fossero talmente tessiute che, travagliose nel principio, riuscissero alla fine in festa, in riso et in allegrezza. Alla tragedia dispensarono le azioni degli uomini potenti e tiranni, ma che fossero ancor esse in tal guisa ordite insieme che, essendo prospere nel primo loro ingresso, cadessero finalmente in ruine, in essilii,in uccisioni, occorrendo tutte queste sciagure verissimilmente il più delle volte a coloro che si dipartono dal giusto e legitimo governo e che signoreggiano agli altri violentemente. E perciò a quella attribuirono il ridicolo et a questa il terrore e la misericordia. Al poema eroico assegnarono le azioni magnanime e gloriose de' buoni e legitimi principi o di qualche altro gran personaggio, ma che fossero ancor esse ridotte et addattate in modo che, essendo tutte ripiene di disturbi nel cominciamento, dopo qualche spacio risultassero in allegrezza. Onde un tal poema è parte simile alla tragedia, in quanto che l'una poesia e l'altra imita azion di persone illustri, dal che Platone chiama Omero tragico; parte è simile alla comedia, in quanto all'essito prospero e felice, dal che Dante intitola il suo poema comedia.</p>
<p>Per la qual cosa tutte queste tre poesie ne fanno osservar et abbracciar il legitimo principe, ne fanno abominar la signoria de' tiranni e de' più potenti, e ne invitano sopra tutto alla vita privata de' populari. Imperò che nelle tragedie, quantunque nella prima introduzion della favola tutte le cose paiano liete, nondimeno all'ultimo sortiscono un fine tristissimo e dolorosissimo; e nelle comedie e poemi eroichi, avenga che i principii si dimostrino pocco alliegri, conseguono però all'estremo o di subito o dopo qualche tempo un essito piacevolissimo. Quindi si vede nel poema eroico di Omero preponersi il regno, a tutte le altre maniere destati; e nel poema comico e tragico di Aristofane, di Sofocle e di Seneca preponersi la vita privata de' populari a quella de' tiranni e de' più potenti, e le comparazioni spessissime fra l'una e l'altra.</p>
<p>Or che questa sia stata la vera intenzion di coloro che hanno successivamente con leggi ordinata la constituzion di tai poemi, di qui manifestamente si può vedere, che avendo Frinico poeta tragico fatto rappresentar in Atene, come riferisce Erodoto nel sesto libro della sua <emph>Istoria</emph> e Stabone nel quartodecimo libro della sua <emph>Geografia</emph>, la destruzion della republica di Mileto, presa da Dario, fu in mille dragme dagli Ateniensi condennato con interdir che non si trattasse più per l'avenire un simile argomento.</p>
<p>E Platone riprende gravemente Euripide e lo scaccìa dalla sua republica per aver con laudi inalzata la tirannide e per averle attribuito il titolo di sapienzia, il che fece egli per essere stato ne' servizii di Archelao, re di Macedonia e tiranno di que' tempi, sì come lo descrive il medesimo Platone nel <emph>Dialogo della retorica</emph>.</p>
<p>Afferma anco Aristotele la comedia essere stata trovata da' Megaresi nella loro dimocrazia e la moltitudine delle persone comiche in Atene molto tardi essere stata conceduta da' magistrati; et avendo alcuni poeti ne' cori delle comedie cominciato a biasimar falsamente molti uomini onorati, essere state con essi cori per legge vietate sì fatte loro maledicenze. Il che è segno che i legislatori di que' secoli prescrivessero a' poeti quai cose dovessero schiffar e quai dovessero seguitar in queste loro composizioni e che gli castigassero acerbamente qualunque volta si partivano da' loro ordini e commandamenti, non avendo voluto che introducessero nelle scene e ne' teatri favole che generassero cattivi costumi negli animi de' lor cittadini e contrarii alla buona forma de' loro stati. Onde ancora Platone nel settimo libro delle sue <emph>Leggi</emph>
manifestamente determina che niun poeta abbia ardire di finger altre cose giuste et oneste oltre le leggi della città, e che tutto quello che averà composto non debbia dimostrar ad alcun uomo privato prima che i giudici ordinati sopra ciò et i custodi delle leggi non l'abbiano veduto et approvato; il che non averebbe egli già mai statuito se non avesse compreso essere stato anticquissimo costume de' governatori e de' leggislatori della città di veder et ammendar tutte quelle loro comedie e tragedie che si permettea essere in publico rappresentate a diporto et a solazzo de' lor cittadini ne' tempi debiti. Et a che altro fine si può creder che a' cori, cioè, alla moltitudine di uomini plebei, e non a qualche savio et aveduto personaggio, nelle tragedie fosse attribuito un così onorato ufficio di consigliar prudentemente, di giudicar fedelmente, di favorir i buoni, di laudar la giustizia, la pace, la temperanza, di raffrenar l'iracundia, se non per essaltar la republica populare e per dimostrar che il consiglio et il giudicio di molti, benché iddioti, è men corrotto di un solo quantunque buono et accorto? Sì come anco la gran moltitudine delle acque è men sottoposta alla corruzione di quel che sono quelle de' stagni e delle paludi.</p>
<p>A ciò si aggionge che è molto più verissimile che la moltitudine esortasse i prlncipi et i re in que' tempi alle virtuose operazioni senza rispetto, dependendo essi dal populo, come dimostra Aristotele per autorità di Omero nel terzo libro al terzo capo dell'<emph>Etica</emph>, che alcun privato della loro famiglia, il quale il più delle volte non procura altro che di compiacer a' loro umori e desiderii per acquistarsi la loro grazia e benivolenza, più presto che attender a moderarli et a dirizzarli alla giustizia et all'onestà, con procacciarsi la loro disgrazia e malevolenza. Onde segue che saviamente i poeti greci nelle loro tragedie non ammettessero le persone de' consiglieri, ma tale ufficio lo rimettessero specialmente a' cori.</p>
<p>Or qui nasce una importantissima dubitazione intorno alle cose già dette, perciò che Aristotele nella sua <emph>Poetica</emph> non distingue la tragedia dalla comedia dall'essito felice et infelice, come già si è confirmato per regole de' filosofi civili, ma solamente dalla differenza delle persone illustri e private. Al che si risponde che non diede egli tal distinzione dal fine così apertamente, trovandosi tuttavia ne' servizii di Filippo e di Alessandro, non volendo parer d'infamiar la monarchia de' cattivi prìncipi e lo stato de' più potenti di quella età, se avesse affermato da se stesso così alla discoperta che le loro azioni terminassero sempre infelicemente, ma ha ciò lasciato indistinto, quasi volendo parer che nel principio concedesse che e le azioni de' privati e le azioni delle persone illustri men buone, potessero aver indifferentemente essito or fortunato or infortunato; ma però, poscia, quasi altro facendo, manifestamente diede ad intender con gran prudenza quel che tenea nascosto nell'animo quando, parlando della constituzion della perfettissima tragedia, disse: “ È cosa necessaria che la favola egregiamente constituita sia più presto semplice che doppia e che si rivolga non dall'avversa fortuna alla prospera, ma al contrario dalla prospera all'avversa. E sono in errore coloro che in ciò riprendono Euripide, che faccia finir molte delle sue favole nell'avversa fortuna, perciò che una tal constituzion è fatta dirittamente e, tuttoché egli in molte parti non dispona bene le sue favole, nondimeno in questo è grandemente tragico fra gli altri poeti ”. Appar dunque secondo Aristotele che all'essere veramente perfetto compositor di tragedie faccia di mestieri ordinar le favole di esse, cioè le azion delle persone illustri, mezzane tra buone e cattive, che si volgano dalla prospera fortuna nella contraria; et in qual maniera sarebbe la tragedia imitazion compitamente delle cose orribili e miserabili se ella non terminasse nell'avversa fortuna? E come purgherebbe mai negli animi de' spettatori il terrore e la misericordia, che è la sua sostanza et il suo fine?
Alle predette nostre osservazioni par che siano dirittamente contrarie eziamdio molte tragedie di onoratissimi et anticquissimi scrittori, come di Eschilo, di Sofocle, e di molti altri, le quali, avenga che siano imitazion di qualche azion di persona illustre, finiscono tuttavia in allegrezza, il che non par che abbia riguardo ad indrizzar sì fatte composizioni al beneficio publico de' cittadini e delle buone republiche, e specialmente della populare, come abbiamo detto. Pertanto dovemo sapere le tragedie non aver in un tratto conseguita la total loro perfezione, ma a pocco a pocco; per il che ne' primi tempi si ordinavano ora in un modo ora in un altro, senza tanti precetti, ad arbitrio di coloro che le componevano. Onde delle persone illustri, come di Ercole, di Teseo, di Medea, alle volte facevano comedie, alle volte facevano tragedie, e così parimente delle private; et alle volte le facevano con tramutazion di fortuna, alle volte senza tramutazion, alle volte le facevano terminar nello spazio di un giro di sole, alle volte a loro attribuivano i mesi e gli anni, alle volte le facevano semplici di una azion sola, alle volte le facevano doppie e triplici di due e di più azioni, come anco ci rende testimonio Aristotele.</p>
<p>Ma poi che i filosofi civili cominciorono a volerle inviar alla conservazione delle loro republiche, i buoni poeti e giudiciosi, ricevendo volentieri i loro prudentissimi amaestramenti, sono stati più riservati nel formarle; per la qual cosa, ogni volta che vederemo appresso i tragici anticqui simil licenziose constituzion di favole, diremo o vero essere fatte al loro arbitrio senza aver altra mira che al semplice diletto che porgeano con la imitazion e con la rappresentazion agli ascoltanti, o vero perché si trovavano sotto la potestà e protezion di qualche tiranno di quella età alla cui signoria non volevano dimostrarsi per disfavorevoli, ma come erano in libertà e vivevano nelle republiche, hanno procurato di dirizzarle al beneficio commune delle lor patrie e le hanno ridotte a quel fine che si proponeva tutta quella communanza, et al quale parimente con sommo accorgimento si affatticò di guidarle Aristotele. Si può anco forsi dire che i prudenti e giudiciosi poeti le facessero finir in mestizia et in amarezza, se ben in quell'estremo punto della tragedia traessero da' lacci della morte quelle persone sopra le quali volevano che cadesse l'orribile et il miserabile.</p>
<p>Perciò che le conducevano tanto vicine a qualche crudel supplicio che, quantunque da quello poi si liberassero, erano però sì fattamente sopraprese dalla precedente angoscia che non potessero sentir altramente e goder l'allegrezza di tal loro scampo.</p>
<p>Il che nota anco diligentissimamente Ovidio nel settimo libro delle sue <emph>Trasformazioni</emph> nella persona di Egeo, et il Boccacio nel proemio della novella di madonna Beritola, come ha osservato il giudiciosissimo e dottissimo signor Sperone; e veramente quell'affanno che riceve chi all'ultimo però è tratto fuori dal sovrastante periglio, è una certa pena de' suoi commessi errori, non essendo Stato beve castigamento l'essere trascorso così appresso a qualche orribilissima morte, avenga che segua poscia qualsivoglia prospero avvenimento. Imperò che, avendo l'instante maninconia occuppata la mente e gli spiriti, non lascia luogo ad alcuna letizia sopravegnente. Un tal argomento di tragedia ne presta la sesta e settima novella appresso il Boccacio, di Gioanni da Procida e di Teodoro nella quarta giornata.</p>
<p>Avendo noi veduto fin qui la differenza delle persone illustri e private, le azion delle quali variamente toglie per imitazione a raccontar et a rappresentar il poeta eroico, tragico e comico, ricerchiamo ora la diversità delle medesime persone principali che constituiscono la favola, in quanto buone e cattive, per comprender che giovevole essempio esse ne apportino secondo queste altre loro qualità. Pertanto abbiamo già dimostrato che la comedia è stata introdotta per inviar gli uomini alla vita populare, la tragedia per ispaventargli dalla tirannide e dalla signoria de' più potenti, et il poema eroico per lodar et essaltar i buoni e legitimi principi e per preponergli come una certa idea agli altri che vivono in qualche grandezza. Oltre ciò Aristotele afferma queste tre maniere di poesie riconoscer i loro primi principii dagl'inni e dagli encomii e dalle vituperazioni, quasi dalle loro disposizioni e preludii antecedenti. Dagl'inni e dagli encomii nasce il poema eroico, non essendo tutte queste composizioni altro che laudazioni di persone illustri; delle vituperazioni, altre si fanno per accender gli uomini all'odio et al castigo di coloro che commettono qualche errore, le quali sono miste con accusazioni, altre si fanno per disprezzo e per rendere coloro che biasmiamo appresso gli altri degni di riso e di poca stima. L'una maniera si fa con una certa veemenza et amaritudine, l'altra si fa con burle e con piacevolezze. Per la qual cosa, presupposti questi principii delle presenti tre sorti di poesie, confirmati dalla ragione e dall'autorità di Aristotele, quasi per conseguenza facilmente potremo dedur ancor per queste sì fatte qualità, in che grado di bontà debbia essere la persona principale del poema eroico, in che grado di cattività debbia essere la persona principal della comedia e della tragedia, e la differenza che è fra l'una e l'altra. Pertanto la principal persona della favola del poema eroico deve essere di supprema bontà, essendo essaltata e preposta per imitarsi dagli altri uomini illustri, come Achille nel valor delle arme e nella magnanimità, Ulisse nella virtù della prudenza et Enea nella pietà e nella giustizia.</p>
<p>Ma è chi si oppone ad Omero riprendendolo gravemente che nella sua <emph>Illiade</emph> ci abbia proposto ad imitar un iracondo, irriverente a' suoi superiori e finalmente crudele et avaro, facendolo trassinar il cadavere di Ettore intorno alle mura di Troia senza alcuna pietà e ricever doni per restituirlo al padre. Alle quali opposizioni si può gagliardamente risponder che egli va descrivendo Achille per uomo forte e valoroso nell'essercizio militare e che non gli attribuisce cosa alcuna che, secondo questa tal sua professione delle arme, non sia degna di somma commendazione.</p>
<p>Imperò che qual uomo religioso, non che guerriero, non si sarebbe adirato, essendo venuto nell'essercito de' Greci solamente per cortesia, senza giuramento, senza alcuna altra obligazion, senza premio, se egli si sentisse da colui appunto disprezzato e disonorato per cui era venuto alla guerra et ad una certissima morte, per vendicar le sue particolari ingiurie? E che potea egli far con maggior pazienzia e con maggior modestia che contender solamente con parole, senza proceder più oltre, e lasciarsi toglier quel premio che gli dierono di commun consentimento tutti i Greci per guiderdon del suo valor e della sua virtù? E che potea far altro che restar dal combatter fin tanto che gli fosse restituito il suo onore e la sua riputazione? In quanto, dunque, gli attribuisce la iracundia in una occasion simile, non pur non lo biasma, ma lo essalta anco grandemente da quello appunto che è proprio del valoroso, essendo ella per sentenza di Aristotele stimolo di fortezza.</p>
<p>Onde anco Platone, nel secondo libro della sua <emph>Republica</emph>, vole che il buon custode della città e governatore della guerra debbia esser iracondo e che abbia in sé quegli spiriti senza i quali non può essere altramente la fortezza militare; e se ben Omero nella sua invocazion e proposizion afferma l'ira di Achille essere stata perniciosa e cagione della morte di molti Greci, valorosi uomini, ciò fa per laudarlo maggiormente e per dimostrar che nella sua unica persona, or absente or presente, era senza alcuna dubitazione riposta e la perdita e la vittoria. E perciò in tutta quella opera, giudiciosamente et acortamente procedendo, finge che mentre Achille si stava ritirato, era ferito Agamemnone, Diomede, Ulisse e Menelao, et ogni giorno infinito numero de' Greci era ucciso; ma quando, riconciliato, ritornò a combatter, i Troiani rimasero in tutto abbatuti, vinti e disperati, quasi volesse inferir nella virtù di questo solo giovanetto essere stata l'unica speranza della salute di tutti i Greci.</p>
<p>Né vale quell'altro che oppongono, dell'aver trassinato Ettore, perché ciò ha finto il giudicioso poeta per dimostrar Achille desideroso di levar dagli animi de' suoi Greci ogni spavento e per inanimargli alla battaglia et alla futura già certa et indubitata vittoria, avendo egli fatto veder a tutti loro morto colui che era l'unico e solo sostegno de' Troiani, quasi volendo significar la laude di tutta quella impresa doversi attribuir al solo valor di Achille che uccise Ettore, per la cui morte non è processa più oltre né la guerra né la vittoria. Questo atto, dunque, di Achille è stato come un triomfo del vincitore e come segno di non aver lasciata senza vendetta la morte di coloro che erano stati prossimamente uccisi da Ettore e come un isfogamento per la morte del suo carissimo et amato Patroclo. L'aver poscia ricevuti doni da Priamo per la restituzion del corpo del figliolo era un certo voler esser riconosciuto per superiore, come anco avertisce Aristotele nel primo libro della <emph>Retorica</emph>, mentre va dechiarando le parti dell'onore. Anzi si vede in tutto questo ultimo atto che si ha egli diportato con tal modestia, cortesia e realtà con Priamo, quale potea far comprender la sua generosità e grandezza di animo.</p>
<p>È dunque l'ira di Achille un giusto sdegno e non cattivo essempio, et il trassinar Ettore usanza di vittoria e non crudeltà, e l'accettar doni da Priamo indicio di maggioranza e non di avarizia.</p>
<p>Le principal persone della tragedia e della comedia, per tornar onde siamo dipartiti, deono esser tra buone e cattive, cioè mediocremente buone e mediocremente cattive per qualche errore umano; ma la comedia deve esser delle persone mezzane tra buone e cattive negli errori umani per certe sempietà e sciochezze che concitano il riso; e la tragedia deve essere delle persone mezzane tra buone e cattive negli errori umani per certe orribilità che concitano il terrore e la misericordia. I mezzani errori degli uomini grandi et illustri sono gravemente castigati dalla divina providenza, perciò che sono molto più riguardevoli et atti a generar nelle persone inferiori et in tutta la moltitudine pessimi costumi; et i mediocri commessi per ignoranza dalle persone private non sono così aspramente condennati, rimanendo nascosti e sepolti nella loro bassa fortuna e simplicità, non essendo di tanto cattivo essempio. Et è ben ragione che le persone principali comiche e tragiche siano tra buone e cattive: imperò che le facezie, i motti et i ridicoli, ne' quali è fondata la comedia, non possono aver luogo in quelle persone che sono in tutto buone, essendo cosa empia e contra le creanze civili schernirsi e burlarsi di esse, né parimente in quelle che sono in tutto cattive e scelerate, meritando esse maggior pena e castigamento di quel che porta seco il ridicolo. Mezzane deono esser anco le persone principali della tragedia, cioè né in tutto buone né in tutto scelerate, ma fra queste e quelle. Perciò che essendo tali, oltra che conciteranno, come ben discorre Aristotele, il terrore e la misericordia nelle menti de' spettatori e le purgheranno più agevolmente dalle predette passioni, opereranno eziamdio in loro questi giovevoli effetti, che i buoni cercheranno di perseverar nella loro bontà, vedendo i mediocri vizii et errori umani essere tanto acerbamente castigati, e si guarderanno di non lasciarsi trapportar, e quegli che dovessero commetter qualche scelerità, molto più si spaventeranno. Laonde, per lo contrario, se le persone principali della tragedia fossero in tutto cattive e scelerate, oltra che non moverebbono terrore né misericordia, né le purgherebbono, non partorirebbono anco ne' buoni temenza veruna del mal operare, anzi generarebbono in loro una certa fidanza, incorrendo ne' mediocri errori, di non dover essere altramente castigati; e quegli che commettessero anco i mediocri, assicurandosi di non aver perpetrate scelerità, sarebbono più fermi nel continoar ne' medesimi senza ammendarsi.</p>
<p>Et in tutto persone scelerate sono quelle che, abituate nel mal operar senza causa di incontinenzia, di intoleranzia, di odio, di desiderio di vendetta che sono a noi communi con tutti gli altri animali, e senza alcuna ragione commettono ogni nefando maleficio, come sono i traditori della patria per avarizia e quegli che uccidono per ellezione e per diletto i padri, i loro parenti più stretti, e' benefattori. Tra buone e cattive poi sono quelle altre le quali, per qualche errore umano d'ignoranza, d'incontinenzia, di intoleranzia, di temenza, d'ira, commettono alcuna volta casi atrocissimi, come per inavertenza, per vendetta delle ingiurie ricevute, per odio, per inimicizie, per amore o per qualche altra cagione somigliante, della qual sorte è la maggior parte di coloro che vivono nelle città. Per il che negli animi loro nasce facilmente la misericordia, qualunque volta veggono aspramente castigati coloro che sono incorsi in quegli errori, ne' quali considerano ancor se stessi ogni giorno essere caduti e poter incorrer. Et insomma, atrocità commesse per un certo errore umano intende Aristotele tutte quelle che fanno gli uomini per ignoranza, per impeto e per furor di odio, di lussuria, di vendetta, di timore, le quali passioni sono a noi communi naturalmente con gli altri animali senza ragione, e si dicono commesse per un certo errore umano. Perciò che ogni uomo, in quanto uomo et in quanto animale, è atto a lasciarvisi trapportar senza molta difficultà, e specialmente le persone grandi et illustri, nelle quali regnano simili affetti con somma veemenza e con sommo ardore, molto più che nelle persone private, ma sopra tutto s'intendono quelle che sono commesse per ignoranza, come fra tutte le altre è l'azion di Edipo, le quali muovono più che tutte le altre a terrore et a misericordia. E chi non intendesse il luogo di Aristotele a questa maniera, convenirebbe dir che della persona di Atreo, di Tieste, di Medea, di Oreste, non si potesse constituir azion tragica.</p>
<p>Or sì fatte intende il filosofo essere le persone principali della tragedia; perciò che egli afferma Tieste et Edipo et altre tai famiglie che aveano commessi casi attrocissimi essere passate dalla prosperità all'avversità non per sceleratezze, né come totalmente cattive, ma per errore e per una certa fragilità umana. Non è dunque la famiglia di Tieste in tutto cattiva, per sentenza di Aristotele, perciò che ha peccato per incontinenzia e per vendetta; e scelerata sarebbe se avesse commessi i medesimi eccessi per diletto e per avarizia. Non è in tutto cattiva Medea, perciò che ha ucciso il fratello per amor e per fuggir dalle mani del padre e per seguitar il suo amante, essendo questo vizio d'incontinenzia e non abito. Non è in tutto cattiva Canace e Macareo, perché hanno peccato per incontinenzia. Non è in tutto cattiva Francesca appresso Dante. È ben in tutto cattivo e scelerato il conte Ugolino; e perciò quella è punita nell'inferno, ma fuori della città di Dite dove sono castigati i delitti più leggeri, e questi è punito nel profondo dell'inferno dove sono tormentati coloro che sono scelerati e grandemente cattivi; e tutto ciò è secondo la opinion di Aristotele, quantunque secondo la santa nostra fede cristiana sia altramente. Questo avertimento di Aristotele se avessero molto ben inteso e considerato coloro che hanno ripresa la tragedia del signor Sperone, non sarebbono stati tanto arditi nel ragionar così copiosamente delle persone mezzane e scelerate che intravengono nelle tragedie.</p>
<p>Qui pare che mi si aspetti d'investigar diligentemente la ragione per che il terrore e la misericordia accompagnino per il più le azion de' gran personaggi, e le burle e le facezie, quelle de' privati; et in qual maniera per le tragedie si purghi il terrore e la misericordia negli animi de' spettatori; e finalmente quai affetti purghi la comedia e per qual cagione in essa non hanno luogo altramente queste due passioni dell'animo, per la qual cosa pare che sia quasi proprietà naturale che le azioni de' potenti siano per il più orrende e piene di somma aflizione, e quelle de' volgari siano ridicolose e piacevoli. Perciò che coloro che sono in qualche altezza, per conservar la lor autorità, puniscono il più delle volte ogni minimo oltraggio ricevuto con gravissime atrocità; e le medesime ingiurie quegli che sono in bassa fortuna, non avendo in sé quei spiriti ardenti della iracondia né quella alterezza, sogliono vendicar con burle e con piacevolezze, come ci fa vedere il Boccacio nelle sue novelle. Ecco Gulielmo Rosciglione, signor di Castello, come si accorge che il Guardastagno amava la consorte di lui, incontinente corre all'uccisione e dà a mangiar alla sua moglie il cuor dell'ucciso amante. Zeppa vede la sua donn godersi con Spinellocio Tavena et il giorno seguente fa il medesimo con la donna di Spinellocio, senza spartir l'amicizia. Tancredi, prencipe di Salerno, avedutosi che Guiscardo amava Gismonda, lo uccide, gli cava il cuore e lo manda alla figliola, onde ella si avelenò e morì. Messer Licio da Valbona prende la figliola con Ricciardo de' Minardi e gli la sposa senza proceder a tante atrocità. Tutto ciò vide prudentissimamente anco Sinesio filosofo prestantissimo quando, parlando della natura delle azioni tragiche e comiche nella orazion che scrive del Regno ad Arcadio imperatore, affermò la picciola casa non essere capace della grandezza delle calamità, né la povertà dell'ampiezza degl'infortunii.</p>
<p>Or il purgar il terrore e la misericordìa nelle menti de' cittadini, che è il secondo capo di quello che ci abbiamo proposto pur dianzi, non è altro che per una lunga usanza avezzargli a non aver spavento né compassione di qualunque caso atroce e miserabile che fosse loro posto dinanzi, il che soleano far i Greci per mezzo delle tragedie. Perciò che rappresentando in esse a' loro populi tai accidenti spessissime volte in questa maniera di poesia, gli facevano prender abito a non aver temenza né misericordia. E tutto ciò operavano essi prudentissimamente per ammaestrar i loro cittadini e per rendergli intrepidi alla battaglia, non essendo cosa alcuna che maggiormente faccia impaurir e perder l'animo al novo soldato che vedersi improvisamente a lato morir un amico o parente e spirar l'anima, ora caduto, ora calpestrato da cavallo, ora soffocato, ora crudelissimamente ferito, là dove mirando continuamente nelle tragedie per le parole artificiose de' poeti quasi poste dinanzi agli occhi così miserabili et orrende azioni, si abituavano a non istimarle quando anco le vedessero. Di qui nasce che nelle tragedie non curavano molto di purgar gli altri affetti negli animi de' lor uomini, parendo che bastassero le purgazioni di questi due soli a preparargli all'essercizio militare et alla diffesa della patria. Né si affatticavano di estinguer in loro quegli spiriti ardenti dell'iracondia, perciò che questa non era d'impedimento, ma era grandemente giovevole al soldato, come abbiamo detto, e gli era un certo stimolo alla fortezza. Questa tal purgazione rivolsero poscia i Romani dal senso dell'udito al senso del vedere con gli giochi de' gladiatori nella loro città, ove gli conducevano a feririsi et amazzarsi in presenza de', loro cittadini, acciò che mirando essi più e più volte tai spettacoli sanguinosi et andando poi alla battaglia e riguardando questo e quell'altro loro più stretto amico e parente atrocemente ferito e morto, non si ritirassero per terrore e per misericordia dal combatter.</p>
<p>La comedia poscia, per venir a quello che nell'ultimo luogo in questa parte ci abbiamo proposto, purga dagli animi de' spettatori quelle passioni che turbano la nostra tranquilità per gl'inamoramenti de' figlioli, delle mogli, per gli tradimenti et inganni delle serve, de' servi, delle nutrici, de' ruffiani, facendone veder simil casi essere soliti occorrer anco agli altri continoamente; onde o vero ne amaestrano a schiffarle, o vero ne rendono abituati a non istimarle. Il che non si disdice anco al filosofo morale e civile.</p>
<p>E perciò gli uomini sapienti ne' loro libri non si sdegnano di purgar i nostri animi eziamdio da sì fatte passioni e di ridurgli alla loro debita quiete e tranquilità. Or le miserie e le atrocità non deono essere introdotte nelle comedie, non convenendo altramente alla loro natura e qualità, per esser queste fondate nelle azioni ridicolose de' privati, le quali sono in tutto opposite alle atroci e miserabili che sogliono occorrer agli uomini illustri e più potenti, come anco nota saviamente Demetrio Falereo nel suo libro <emph>Dell'elocuzione</emph>. Io so molti de' nostri tempi che non si curano di fuggir nelle loro favole comiche simili atroci avvenimenti, purché gli facciano riuscir in allegrezza, ma costoro nel vero si partono da' confini della comedia e trappassano a quei della tragedia. Ma nella comedia si possono rappresentar alcune dissensioni; zuffe e questioni leggere, come sono state quelle di Giannole e di Minghino appresso il Boccacio, che in un tratto si risolvono in burle et in piacevolezze, e non sì fatte orribilità; le quali sono totalmente contrarie a questa sorte di poesia che si propone le azion de' privati, come apertamente dimostra Aristotele quando afferma che, se nella favola comica fossero introdotte persone fra loro inimicissime, bisognerebbe finger che finalmente si riconciliassero e che l'uno non uccidesse l'altro, ma facendole intervenir in una tragedia sarebbe di mestieri far che l'una amazzasse l'altra.</p>
<p>Perciò che la riconciliazion tra' nemici è propria della comedia e la uccisione fra i medesimi è propria della tragedia; e di questo sia detto a bastanza fin qui.</p>
<p>Ma perciò che ogni poema per sua natura è fondato nella maraviglia, come in un altro principio di grandissima importanza in cui è collocata ogni sua grandezza e perfezione, poi che abbiamo brevemente constituita la comedia, la tragedia et il poema eroico con le loro persone principali, così buone e cattive come private et illustri da' primi loro nascimenti, consideriamo ora perché il poema deve esser maraviglioso, et in qual maraviglia sia fondata la comedia, in qual maraviglia sia fondata la tragedia, et in qual maraviglia sia fondato il poema eroico; e come tutte queste per il più hanno riguardo alle regole che loro dierono essi filosofi civili et i governatori delle republiche. Pertanto è fondato ogni poema nella maraviglia, perciò che, se non è tale, non partorisce negli animi nostri quel diletto che si propone l'auditore. Un convitto, una giostra, una festa, uno spettacolo, un concerto di musica, se non ha in sé questa rarità, non appaga l'animo, né mai compie di sodisfarlo. Imperò che le cose usitate, le solite, le communi non sono né vedute né udite con aplauso de' spettatori né dagli ascoltanti. Hanno questi tre poemi, dunque, la propria loro maraviglia nella constituzion della favola, nella forma e composizion de' versi e delle parole. La maraviglia della comedia, alla quale abbiamo attribuito la imitazion delle azion de' privati, in quanto alla constituzion della favola consiste in questo, che trovandosi un uomo di bassa fortuna di una qualche molestia, non pare che possa mai rilevarsi da quella; nondimeno, i poeti, seguendo gli ordini de' legislatori, acconciano con le loro invenzioni sì fattamente questa tal poesia che, se ben nel principio egli è in disturbo, all'ultimo tuttavia sortisce felicissimo fine. Questa maraviglia si accresce anco per lo picciolo spacio di tempo che le è prescritto, essendo necessario che il buon poeta faccia intervenir tal rivolgimento di fortuna dalla infelicità alla felicità nel termine di dodici ore. Perciò che se alcun uomo privato e già caduto in calamità e miseria non par che in grandissimo spacio di tempo per la sua bassezza et impossibilità possa già mai tornar in buono stato, quanto maggior maraviglia sarà che torni nello spacio di un sol giorno?
La maraviglia della tragedia, a cui abbiamo attribuito la imitazion delle persone illustri tra buone e cattive, per lo contrario, consiste in questo altro, che essendo qualche potente uomo in una somma felicità non pare per la sua gran potenza e signoria che possa mai trabocar in miseria, nondimeno, i poeti, avendo la mira alle cose predette, tessono con le loro prudentissime favole la tragedia in tal guisa che, quantunque nel principio egli sia in una supprema contentezza e prosperità, all'ultimo, nondimeno, cade in molte disaventure. Una tal maraviglia si rende anco maggiore dalla medesima brevità e strettezza di tempo, essendo necessario che il poeta faccia risultar questa gran tramutazione dalla buona fortuna alla cattiva in un giro di sole. Perciò che se alcun potente e grande e che è già nel maggior colmo di tutte le sue contentezze non par per lo suo altissimo grado, né anco in longhissimo tempo, che possa mai cader in alcuna avversità, quanto maggior maraviglia sarà che ogni sua gioia così precipitosamente si rivolga in miseria dalla mattina alla sera? Chi è dunque de' spettatori che non si accenda al desiderio della vita privata, riguardando spessissime volte in queste rappresentazioni che in così breve giro di tempo ogni travaglio de' privati si rivolga in somma letizia e che non aborisca la vita tirannica de' più potenti, vedendo e considerando che ogni loro grandezza quasi in un batter d'occhio si possa rivolger in estrema ruina, in essilio, in morte, in uccisioni?
La maraviglia del poema eroico sarà che, avendo qualche buon principe perduto lo stato e la patria o qualche altra cosa che diminuisca sommamente la sua grandezza e dignità (il che suole il più delle volte, come ben giudica Isocrate, indurlo a viltà et a disperazione), che egli, nondimeno, in processo di tempo ritorni animosamente a ricoverarla et a rimettersi nella medesima altezza e per favor de Iddio e per sua propria virtù. Questa differenza di tempo, che variamente si attribuisce alla tragedia et al poema eroico, è distinta con grandissimo accorgimento per dimostrar che, quantunque il buon re et il buon principe tornano in buona fortuna, tutto questo però non avviene loro così in un sùbito. Oltre ciò par che si faccia una certa tacita comparazion fra la tragedia et il poema eroico, dando a diveder che i cattivi prìncipi nelle lor maggior felicità prestissimamente si rivolgano in miseria, ma il buon principe nelle miserie vuole qualche lunghezza di tempo per riaversi. Onde si raccoglie la vita tirannica dover esser in tutto aborrita e fuggita, la vita privata dover essere in tutto desiderata e bramata, e la vita de' buoni prìncipi, se ben deve esser ancor essa desiderata, dover però essere meno desiderata, per gli accidenti che l'accompagnano, della vita privata.</p>
<p>Né si può formar una tragedia o comedia o poema eroico di una azion o lieta o dolorosa continoata sempre dal principio alla fine, senza questo rivolgimento dalla prosperità all'avversità e dall'avversità alla prosperità. Perciò che, avendo la poesia ricevuto per un de' suoi principal fondamenti la maraviglia, ogni volta che l'azion nella quale è constituita la favola non avesse questa tal tramutazion di fortuna, mancherebbe della sua debita laude. Un tal rivolgimento, dunque, partorisce ammirazione e l'ammirazione scuopre l'ingegno del poeta nel trovar modo e via maravigliosamente di accommodarla con prudenzia e legiadria.</p>
<p>Ma si potrebbe forsi giudicar che fosse grande disconvenienza che alle persone principali del poema eroico, le quali già abbiamo statuito essere in tutto buone, occorresse alcuna sorte di travaglio, essendo ciò più proprio alle persone tragiche e comiche, mezzane fra buone e cattive, che a quelle che sono di somma virtù e perfezione; dal che si potrebbe concluder non solamente che non fosse cosa inconveniente, ma essere anco debita e necessaria che simili azioni si accompagnassero dal principio alla fine con una continoa prosperità, meritando così le loro dignissime qualità. A queste opposizioni si risponde che alle persone mezzane tragiche e comiche si attribuiscono i travagli per castigo de' loro errori o di sempietà o di atrocità, ma agli uomini di compita bontà si attribuisce qualche travaglio per illustrar maggiormente la loro virtù, la quale nelle avversità prende forza e vigore, e tal disturbo è come cagion principale mandata dalla providenza divina a questi tali uomini illustri per partorir in loro una supprema felicità. Né sarebbe stata mai tanto grande la gloria di Achille se non gli fosse stata tolta da Agamemnone la sua amata Briseide e se non avessero compreso tutti i Greci quanto danno e ruina puote loro apportar un tal suo sdegno con Agamennone et il ritirarsi dalla battaglia. Né sarebbe parimente così glorioso Enea se, arivato in Italia, non avesse avuto il contrasto di Turno e de' Latini, dal che ebbe occasione di dimostrar il suo alto valore. I travagli, dunque, alle persone in tutto buone non sono come pene de' loro errori, ma sono come semente alla loro virtù per attribuirle maggiore splendore, oltra che chi si conosce per uomo valoroso non sente grandemente essi travagli, confidandosi nella sua innocenza e nella giustizia di Dio et avendo già per molte altre azioni precedenti conseguito l'abito della vera fortezza.</p>
<p>Alla istessa maraviglia della tramutazion di fortuna dalla buona alla cattiva e dalla cattiva alla buona, per tornar onde siamo dipartiti, è potentissimo instrumento la peripezia, che è una verissimile o ver necessaria rivoluzion delle nostre azioni al contrario di ogni nostro disegno et imaginazione. Fugge Edippo da Corinto per non uccider Polipo che fermamente tenea per suo padre, et uccide appunto per strada Laio che veramente era suo padre. Questa è differente dalla tramutazion di fortuna dalla prospera all'avversa e dall'avversa alla prospera, imperò che ogni peripezia può portar seco tramutazion di fortuna, ma non ogni tramutazion di fortuna può portar seco peripezia. Perciò che la tramutazion di fortuna può essere anco antiveduta, ma la peripezia nasce improvisamente contra ogni nostro pensiero e provedimento. Nella <emph>Illiade</emph> di Omero, e nell'<emph>Odissea</emph>, è la tramutazion di fortuna, ma non vi è la peripezia; nell'<emph>Antigone</emph> di Sofocle è la tramutazion di fortuna, ma non vi è la peripezia né la agnizione così apertamente; nel suo <emph>Edippo coloneo</emph> non vi è parimente né la peripezia né la agnizione, quantunque vi sia qualche tramutazion di fortuna, e così in molte altre tai poesie quasi sempre vi è la tramutazion di fortuna, ma non vi è sempre la peripezia. Or un sì fatto instrumento che adopera il poeta 'o comico o tragico che egli si sia, per render maravigliosa la sua favola, è sommamente utile a farne comprender la providenzia de Iddio e come gli uomini con consigli umani non sono possenti alle volte di schiffar le meritate pene agli loro errori. Se ben dunque la peripezia è congionta con la maraviglia, non è però una tal maraviglia senza grande amaestramento della vita civile. Al medesimo effetto della maraviglia congionta con la utilità par che aspetti similmente anco l'agnizione, che alle volte ancor essa è un gagliardissimo mezzo di farla nascer, onde nelle poesie e nelle rappresentazioni rende attoniti grandemente i spettatori. Ecco Edippo manda Creonte suo cugnato all'oracolo per saper l'omicida di Laio e fa venir Tiresia per investigarlo e per vendicar la morte di lui e per liberar la sua città dalla pestilenzia, e contra ogni suo pensiero et imaginazione si riconosce per suo figliolo e di avergli tolta la vita con le proprie mani e di aversi congionto carnalmente con la propria madre.</p>
<p>Pertanto, quelle favole con le quali è ritesciuta la rivoluzion di fortuna con la peripezia e con l'agnizione, sono riputate più maravigliose di tutte le altre, che hanno solamente la rivoluzion di fortuna; e perciò è stimata da Aristotele perfettissima la favola di <emph>Edippo tiranno</emph>, nella quale e l'una e l'altra e l'altra sono con mirabile artificio unite e concatenate. Per la qual cosa in tutte queste variazioni che nelle poesie per la tramutazion di fortuna sono cagioni di maraviglia, deve esser grandemente avertito il poeta di formar le favole, e specialmente quelle del poema eroico, di tal sorte che l'uomo giusto, per ricever maggior consolazione, ascenda dalla cattiva alla buona fortuna, e chi incorre ne' vizii e negli errori per sua maggior discontentezza discenda dalla buona alla cattiva, come fa prudentissimamente Omero nel fine della sua <emph>Odissea</emph>, ove finge che Ulisse castiga asprissimamente i cattivi e perfidi servitori che, come rubbelli del suo anticquo patrone, s'intendeano con gli Proci, e che premia i buoni e fedeli che gli aveano sempre mantenuta la fede; il che giova grandemente alla retta instituzion degli ascoltanti e de' cittadini, per fargli acquistar gli abiti virtuosi et abandonar quegli de' vizii e degli errori. Dal che appar una tal considerazione essere o vero ordinata da legislatori e da' magistrati delle buone republiche, o vero da' poeti che non aveano la mira ad altro che al beneficio publico, onde è opinione che Sofocle abbia fatto recitar la tragedia di Filottete per riconciliar insieme Nicia vechio con Alcibiade giovane ne' tempi pericolosi della republica, ne' quali si avea di bisogno dell'aiuto e dell'opera dell'uno e dell'altro unitamente.</p>
<p>Questa peripezia et agnizion nelle azion de' privati è mezzo per lo più della tramutazion di fortuna dalla cattiva alla buona, onde nasce la constituzion della favola comica; e nelle azion delle persone illustri è mezzo della tramutazion di fortuna dalla buona alla cattiva, onde nasce la constituzion della favola tragica. E nel poema eroico non è sempre così apertamente mezzo della tramutazion di fortuna nella persona principal, ma è sempre cagione del diletto e della maraviglia che da essa proviene negli animi degli auditori.</p>
<p>Da quel che abbiamo detto fin qui si rende molto ben chiaro che la tramutazion di fortuna dalla prospera all'avversa, e dall'avversa alla prospera, di cui deve esser composta ciascuna favola, è parte sostanzial di queste tre maniere di poesie, ma la peripezia e l'agnizion non sono loro parti sostanziali, potendo essere e non essere, ma certi loro ornamenti che le redono più illustri e maravigliose. E perciò Aristotele chiama favole semplici quelle che passano dall'una fortuna all'altra senza peripezia e senza agnizion. Oltra la predetta maraviglia che procede dalla tramutazion di fortuna, dalla peripezia e dall'agnizione communemente in ciascuna sorte di poesia, è un'altra nel poema eroico che aviene più particolarmente dall'ingegno e dall'invenzion del poeta, il quale, togliendo a raccontar una azion sola e di un uomo solo, trova tanti episodii verissimilmente accommodati che la distende in molti libri e in una così lunga narrazione. Tutto ciò si conferma anco per sentenza di Aristotele, il quale attribuisce al poema epico per proprietà la lunghezza et il doversi distender in molta grandezza, il che non permette altramente né alla comedia né alla tragedia.</p>
<p>Qui mi dirà forsi alcuno: “E perché non si può far una comedia o ver una tragedia così lunga come un poema eroico? E perché non si può far un poema eroico così corto come una comedia e tragedia?”. Al che rispondiamo che il far una comedia e tragedia così lunga come un poema eroico ripugna grandemente alla verissimilitudine della strettezza del tempo che a queste due poesie è prescritta, dovendo contener in sé una azion di poche ore, né farebbe nascer quella sùbita tramutazion di fortuna che abbiamo detto essere necessaria per invitar maggiormente gli animi de' spettatori alla vita privata de' populari e per ispaventargli da quella de' tiranni e de' più potenti. Il far poscia un poema eroico così corto che finisca in un brevissimo spacio di tempo, come è una comedia e tragedia, è sommamente contrario alla maraviglia et alla verissimilitudine della lunghezza dell'opera che gli si attribuisce; dal che eziamdio si vede che la comedia e la tragedia è partita in cinque atti solamente, et il poema eroico si distende in molti libri, ognuno de' quali è quasi così grande, come è tutta una comedia o ver tragedia.</p>
<p>Ora, per andar dietro al già cominciato nostro ragionamento e per dar ad intender ancora più chiaramente una sì fatta maraviglia di questa sorte di poesia che abbiamo detto provenir dall'ingegno e dalla industria del poeta eroico, è cosa molto a proposito veder prima così in figura che differenza sia fra colui che scrive istoria, quel che scrive vita e quell'altro che scrive poema eroico. Pertanto, chi scrive istoria narra una azion di molti uomini, chi scrive vita narra molte azion di un uomo solo e chi scrive poema eroico narra una intiera azion sola di un uomo solo.</p>
<p>Per il che chi scrive una azion di molti uomini, non è maraviglia se fa molti libri, e chi scrive molte azion di un uomo solo, non è parimente maraviglia se ancor egli può far nascer una lunga narrazione; ma chi toglie a spiegar una azion sola e di un uomo solo, e trova col suo ingegno materia et invenzion di accompagnarla e di distenderla in molti libri, costui per certo supera ogni sorte di maraviglia. Per la qual cosa gran commendazione di laude si deve attribuir ad Omero, il quale ha talmente allongata l'unica azion dell'ira di Achille nella <emph>Illiade</emph> e l'unica azion della navigazion di Ulisse nell'<emph>Odissea</emph> che le abbia distese in quarantaotto libri.</p>
<p>Ma si trovano alcuni che contendono la mira di Omero nella <emph>Illiade</emph> non essere stata di comprender solamente l'unica azion dell'ira di Achille, ma tutta la guerra di Troia. cioè una azion di molti; il che si affatticano di provar dal titolo dell'opera, soprascrivendosi ella non “Achilleide”, non “Dell'ira di Achille”, ma <emph>Illiade</emph>, che non vol significar altro che l'impresa de' Greci fatta mentre asselidiavano la città d'Illio. Tutto ciò confermano ancora con l'autorità di Orazio, il quale nelle sue <emph>Epistole</emph> nomina Omero scrittor della guerra troiana e nella <emph>Poetica</emph> lo commenda che non la abbia cominciata dal nascimento di Elena. A queste nove imaginazioni di costoro si risponde Omero non aversi mai proposto altro in quell'opera che l'ira di Achille, come apertamente si lascia intender dalla sua propria invocazion e proposizion, anzi ancor essa soprascrizion essere sommamente maravigliosa, avendo questo prudentissimo poeta saputo sotto la narrazion sola dell'unica ira di Achille con episodii verissimili e necessarii trovar modo e via di abbracciar quasi tutte le azion più notabili de' Greci fatte in Troia, non mai sotto altro pretesto che dell'ira di Achille, il che avertisce Aristotele sapientissimamente nella sua <emph>Poetica</emph>, la quale se avesse letto Orazio con maggior diligenza, non averebbe mai forse nominato Omero scrittor della guerra troiana, né l'averebbe commendato per non averla principiata dal nascimento di Elena, quasi che egli abbia avuto in animo di scriver la guerra troiana e non solamente l'ira di Achille, come egli promette nelle sue prime parole. Laonde, se egli si avesse proposto per particolar soggetto la guerra di Troia, per certo l'averebbe cominciata, da qualche più alto principio, né l'averebbe fornita nella morte di Ettore, ma sarebbe proceduto più oltre fino all'ultima destruzion della città d'Illio, dal che ne seguirebbe anco che la sua favola, come ora ella è, non fosse stata compita, ma imperfetta e manchevole così nella prima parte come nell'ultima, né sarebbe stata una azion di un uomo solo.</p>
<p>Ma che il suo disegno non fosse altro che l'ira di Achille, oltra la sua proposizion e la confirmazion di Aristotele, il medesimo poeta il dimostra nel progresso di tutta quell'opera, ritornando spessissime volte alla medesima ira come a suo principal argomento et obietto; et ora fingendo Tetide querelarsi appresso di Giove del vituperoso atto di Agamemnone indegnamente usato contra suo figliolo, et ora facendo Achille a lamentarsi et a volersi partir, et ora introducendo Agamemnone a procurar di conciliarlo e di mandargli ambasciatori; et i Greci essere stati per tale sdegno alquanti giorni grandemente inferiori a' Troiani, et in un sùbito, poi che Achille si pacificò con Agamemnone, lui solo aver fornita con la morte di molti nemici e massimamente con quella di Ettore quasi l'impresa di Troia. Per dar ad intender con maggior chiarezza l'unità dell'azion del poema eroico, mi pare che non fuor di proposito in questa parte si possa cercar un sì fatto problema: se Omero, togliendo per soggetto l'impresa di Agamemnone come di capitan generale dal principio della guerra fino all'ultima destruzion di Troia, avesse servate le regole di Aristotele.</p>
<p>Al che si risponde che averebbe egli ben preso una azion sola, ma non già di un uomo solo, come vole il filosofo; imperò che Agamemnone non opera cosa alcuna col valor delle sue proprie forze, ma sempre col mezzo di tutto l'essercito, il che non ci presta quella ammirazione che ne rappresenta l'azion di Achille, il quale solo, mentre si sta ritirato, è causa che i Greci siano grandemente inferiori a' Troiani e, riconciliato, è cagione che siano superiori e che solo, senza alcun altro aiuto, uccida gran numero de' nemici e massimamente Ettore, unico sostegno di essi Troiani.</p>
<p>Intravenirebbe per tanto Agamemnone, non come solo autor di tale azione, ma come capo principal insieme con molti, il che suol occorrer ogni giorno, e non apporta quella sorte di rarità e di stupore che vi si conviene. Tale è anco Enea appresso Virgilio negli ultimi sei libri della <emph>Eneide</emph>, essendo egli descritto quasi in tutte le imprese come capo e guida di una moltitudine.</p>
<p>Tutto ciò avendo molto ben veduto Omero e considerato, ha pigliata per materia particolar della sua <emph>Illiade</emph> più presto l'ira, sola azion di Achille solo, che l'azion di Agamemnone, commune ad infiniti, perciò che questa è propria dell'istorico e quella è propria del poeta epico. Né vale a dire, poiché Omero si ha proposta per unica azion la sola ira di Achille, che doverebbe averla finita nella riconciliazion di lui con Agamemnone per tutto il decimonono libro della <emph>Illiade</emph> e non esser proceduto più oltre: perciò che come si averebbe mai ben compreso il vero fin di tale sdegno se non avesse egli finto Achille dimostrar con gli effetti del suo valore questa real e non simulata riconciliazion? Et in qual maniera si potea dir finita tal ira, se non dalle cose aggionte che la provano per finita, cioè dal combater di novo, dall'uccider gran numero de' Troiani e molti figlioli di Priamo e particolarmente esso Ettore, che per a dietro avea fatta tanta strage de' Greci? Sono, dunque, i cinque ultimi libri di tal opera necessariamente accompagnati con gli altri dicinove, come consequenza che dovea seguir verissimilmente alle operazion precedenti. Pertanto da questa tal maraviglia da noi già statuita del poema eroico manca il poema di Museo, per non aver la grandezza debita; manca il poema di Lucano, perciò che è più tosto istoria, essendo azion di molti, oltra che contiene in sé azion scelerata e di cattivo essempio, come appar dalla sua particolar proposizion; manca parimente la <emph>Tebaide</emph> di Stazio, perciò che non è azion semplice ma doppia, et è parimente di azion sceleratissima; manca il poema dell'Ariosto, perché contien due azion, di Ruggero e di Orlando, e perché lauda e ci propone ad imitar una tal persona a cui egli attribuisce furor e pazzia, e perché la intelligenzia dell'azion di Orlando non è intiera ne' canti dell'Ariosto, ma presuppone la opera di Francesco Maria Boiardo. Manca l'<emph>Achilleide</emph> di Stazio, perché propone di dover trattar di tutte le azion di Achille, il che più presto si può dir che sia proprio di chi scrive vita e perché non trova modo di distenderla in più che in due libri; manca finalmente il poema di Virgilio, il quale, nel descriver la navigazion di Enea, non si ha ingegnato di trovar invenzion di farla più lunga che di sei libri e di altrettanti la guerra da lui fatta in Italia, a tal che quello che Omero ha ridotto in quarantaotto libri, Virgilio non ha trovato via e modo di continuarlo con più che con dodici.</p>
<p>Potrebbe anco forsi essere, posto caso che l'azion di Enea fosse una azion di un uomo solo, che non fosse però compita, perciò che egli la finisce nella morte di Turno, credendo d'imitar l'essito della <emph>Illiade</emph> di Omero; ma egli s'inganna grandemente, perciò che Omero con la morte di Ettore e con tutte le debite consequenze fornisce l'azion che si propone da principio dell'ira di Achille, ma Virgilio con la morte di Turno non fornisce altramente quel che deve ragionevolmente conseguir a tal morte. Conciò sia cosa che conveniva molto bene, poiché Virgilio fa dir a Turno quasi le medesime parole verso Enea che usa anco Ettore verso Achille appresso Omero: “ Et me, seu corpus spoliatum lumine mavis, redde meis ”, che facesse anco succeder quegli effetti che verissimilmente ha fatto succeder Omero, cioè la restituzion e la sepoltura del corpo di Turno. Nonostanti ambedue queste opposizioni, è chi diffende Virgilio affermando non essere stati composti i sei ultimi libri della <emph>Eneide</emph> a somiglianza della <emph>Illiade</emph>, come altri falsamente si dànno a credere, ma tutti i dodici a somiglianza solamente dell'<emph>Odissea</emph>. Per il che non si deve giudicar la <emph>Eneide</emph>
tanto corta quanto la stimavano, e la morte di Turno rappresentarne non la morte di Ettore ma la uccisione de' Proci, né essere imperfetta la <emph>Eneide</emph> per averla terminata Virgilio con la morte di Turno, avendo terminata la sua <emph>Odissea</emph> Omero con la morte de' Proci. Ma queste tai diffese che appunto costoro adducono, mi pare, in quanto alla seconda opposizione, che tutte dimostrino maggiormente l'imperfezione del finimento della <emph>Eneide</emph>, perciò che Omero, non incontinente che Ulisse uccisse i Proci, incontinente pon fine al suo poema, ma fa che poi egli si dia a cognoscer alla moglie et al padre, fa succeder l'altro combattimento di Ulisse con gli parenti de' morti e la quietanza di tutte queste contese.</p>
<p>E così fornisce tutta l'azion di Ulisse dalla partenza da Calipso fino al suo arrivo in Itaca et all'uccisione de' Proci, con quelle parti che verissimilmente l'accompagnano.</p>
<p>Dovea pertanto anco Virgilio finger che, dopo la morte di Turno, il padre dimandasse il suo corpo e gli desse la debita sepoltura, e che Enea togliesse per moglie Lavinia e che edificasse una città et in essa un tempio, ove finalmente consecrasse i dèi penati, acciò che la morte di Turno non fosse priva delle sue debite consequenze, come non è manchevole nella <emph>Odissea</emph> anco la uccisione de' Proci. E nel vero per natura è cosa molto strana e contraria alla ragione compir una azione con lasciar in essa un cadavere di un uomo illustre, che pur avea padre, e padre vecchio, senza sepoltura e senza raccontar ciò che di esso fosse successo, tenendo ciò il lettore molto sospeso e desideroso d'intender più oltre. Io non sono tanto mal creato che desideri a torto riprender così onorati scrittori, i quali osservo e riverisco grandemente in molte parti, ma dico ben che le loro poesie, per altro dignissime e delettevolissime, in quanto a queste maraviglie et in quanto alla invenzione, mancano da quella somma eccellenza che veramente è il fondamento del poema eroico, e non hanno quella supprema perfezione che ci propone Aristotele e che dimostra solo Omero in ambedue le sue opere aver conseguito felicemente.</p>
<p>Or se nella prosa non merita nome di orazione se non quella che eccita le maraviglie, come è possibile che tal compita ammirazion non si ricerchi anco nella poesia, che deve essere una certa composizion più illustre e più elevata? Onde non penso essere degno di biasmo se dimostro uomini così illustri aver mancato da sì fatte maraviglie, imperò che da chi parla dell'artificio poetico, questi appunto deono essere notati, a fine che coloro che gli legono e rilegono tutto il giorno e che cercano d'imitargli nelle loro composizioni, insieme insieme con le virtù non vadano raccogliendo anco i lor vizii, il che non è così necessario ne' mediocri e ne' cattivi poeti, che non sono né stimati né riguardati né imitati.</p>
<p>Per la qual cosa un tal ufficio non merita riprensione, quando specialmente si fa senza alcuna malignità, con sincerità d'animo et a beneficio publico. Ma avendo noi prossimamente a bastanza trattato delle maraviglie universali, delle varie tramutazioni di fortuna, della peripezia, dell'agnizione che accompagnano il poema eroico, tragico e comico, e della maraviglia che nasce nel poema eroico dall'ingegno del poeta, vediamo ora in qual maniera anco questa tal ammirazione universale, che è come forma semplice, la vadano accommodando i poeti a materia loro particolare in questa et in quell'altra lor poesia. L'applica dunque Omero alla favola della sua <emph>Illiade</emph> mentre finge che, per aversi ritirato Achille, per lo sdegno concetto contra Agamemnone, dal combatter, i Troiani di numero inferiori uccidevano gran quantità de' Greci; ma poiché Achille tornò in grazia con Agamemnone, in pochissimo spacio di tempo egli solo tolse di vita una infinita moltitudine de' Troiani e finalmente amazzò Ettore. E tutta questa azion ha egli condotta a fine, essendo l'essercito de' Greci sempre lontanissimo e non dandogli alcun aiuto, anzi combattendo solo contra molti Troiani et empiendo le fosse del fiume Xanto de' loro corpi. Né in tutta questa poesia comprende altro che la presente unica azion intiera con le sue debite consequenze, accompagnata da que' episodii che la distendono in vintiquattro libri, e che la rendono maravigliosa. Vi è dunque nella favola di tal azion la unità della sola ira di Achille, il distendimento di essa in molti libri e la tramutazion di fortuna dalla cattiva alla buona nella persona del medesimo adirato Achille, avendogli Agamemnone restituita Briseide con solenne giuramento di non averla mai toccata et avendogli mandati onoratissimi doni con gli più illustri capitani del suo essercito per pacificarlo, et avendo egli accettata la sua amata Briseide e gli doni, et avendo poi felicemente combattuto contra' Troiani e ricoverato l'onor de' Greci, et avendo finalmente ucciso Ettore, il quale era l'unico sostegno de' Troiani che differì diece anni la guerra di Troia.</p>
<p>Non è così una né così maravigliosa la <emph>Eneide</emph> di Virgilio ne' sei ultimi libri, imperò che Enea non da sé, né con l'aiuto solo de' suoi Troiani, ma con esserciti forestieri e col soccorso di altri re d'Italia fornì tutta quella impresa, il che dimostra non una azion di un uomo solo, ma di molte genti e di molti esserciti insieme, laonde non si scuopre quella maraviglia e perfezion che si manifesta dall'unica azion dell'ira di Achille, la quale è quella che constituisce la favola particolare della <emph>Illiade</emph>. La istessa maraviglia universale che già abbiamo attribuita come forma semplice al poema eroico della <emph>Illiade</emph>, applica Omero parimente all'altra sua particolar poesia dell'<emph>Odissea</emph>, mentre fa Ulisse partito da Troia essere andato vagabondo per molti mari e per molte genti, e con le sue proprie mani aver ucciso quel gran mostro di Polifemo, figliolo di Nettuno, et essere finalmente arrivato a Calipso e qui aversi fabricato una barca e con essa aver navigato per lo regno di Nettuno, dio e suo inimicissimo; e poi che ebbe patito naufragio, essere capitato appresso i Feacensi et il re Alcinoo, et indi esser tornato salvo nella patria, e finalmente con l'aiuto di un suo capraro solamente e porcaro aver ucciso i Proci et aver liberata casa sua da ogni infamia; onde rivolse tutte le sue longamente trappassate disaventure in un prospero e felicissimo stato. Non così fa Virgilio ne' primi sei libri della sua <emph>Eneide</emph>, perciò che non fa Enea solo, ma con la moltitudine de' Troiani, come lor duce, passar in Italia, e poche volte far operazion in questo viaggio che denotasse l'unica azion di Enea, anzi lo fa sempre comparir come capo de' Troiani e come capitano della loro moltitudine.</p>
<p>Pertanto se appareggeremo la navigazion di Ulisse con una semplice barchetta da sé proprio fabricata per lo regno di Nettuno, dio e suo capitalissimo inimico, con la navigazion di Enea con vinti navi e con tutta la moltitudine de' Troiani, comprenderemo quanto sia stata più una e più maravigliosa la tessitura della favola dell'<emph>Odissea</emph> di Omero di quella di Virgilio ne' sei primi libri della <emph>Eneide</emph>.</p>
<p>Una prestantissima constituzion e favola di poema eroico ci propone il Boccacio nella persona del conte d'Anversa nel suo  <emph>Decamerone</emph>, che ha in sé l'unica azion compita e grande, dello sbandeggiamento e pelegrinaggio di esso conte, la tramutazion dalla cattiva alla buona fortuna con le sue peripezie et agnizioni, e che può rinchiuder in sé due inamoramenti, l'uno di donna e l'altro di uomo, l'aver allogato il figliolo e la figliola, et averla poi riveduta altamente maritata, la guerra, nella quale in bassissima fortuna ultimamente vi si trovò, il pentimento della regina di Franza, la sua confessione e la sua morte, l'essere il conte riconosciuto per innocente et appresentato dal suo genero al re di Franza, e l'essere finalmente con suo genero e figliolo rimunerato e restituito al primo stato. La qual una azion, oltra che è grande e compita, et oltra la tramutazion di fortuna, la peripezia e l'agnizione, può ricever la maraviglia di essere distesa in molti libri per gli molti episodii, fra se stessi differenti, che o verisimilmente o necessariamente le prestano questo tale distendimento, oltra molti altri episodii che potrà partorir l'ingegno di chi per aventura prendesse a spiegar simil argomento, et oltra la moralità del dimostrar che l'innocenza non è mai abandonata dalla divina providenza, ma che alla fine è manifestata e premiata con una supprema felicità.</p>
<p>La maraviglia universal della tragedia, che è come sua forma semplice, la va addattando mirabilmente Sofocle alla favola del suo <emph>Edippo</emph>, il quale divenuto re di Tebe, mentre cerca con somma diligenza l'omicida di Laio, suo predecessore, per liberar la città dalla pestilenza, trova sé essere suo figliolo e con le proprie mani avergli tolta la vita et aversi congionto con la propria madre; onde per vergogna e per castigo si cava gli occhi e così cieco, vechio et impotente se ne va in essilio, e dalla dignità regia finalmente cade in una estrema infelicità; e tutto ciò patisce nello spacio a pena di un sol giorno, e non è castigato nella vita.</p>
<p>Perciò che se ben ha commesso omicidio, non ha però voluto commetter paricidio, anzi fuggendo la occasione incorre in una tale enormità. Giocasta s'impica per la gola, non perché sia caduta in questo errore di aversi congionta col proprio figliolo per ignoranza, nel quale potea incorrer ogni altro per prudentissimo che si fosse, ma per aver consentito che Edippo, suo figliolo bambino, sùbito nato fosse mandato alla morte; e Laio, mentre commanda ancor egli che il predetto Edippo sia mandato ad uccider, finalmente per questo appunto è da lui ucciso.</p>
<p>Un tal artificio della maraviglia universale in parte può ricever anco la novella di Gismonda appresso il Boccacio, la quale, essendole stato mandato da Tancredi principe di Salerno, suo padre, il cuor di Guiscardo, da lui fatto uccider, col quale molto tempo avanti ella si avea lietamente goduta, si avelenò e morì, potendovi essere e la revoluzion di fortuna con la peripezia e la debita brevità del tempo; e così quell'altra novella della moglie del signor Gulielmo Rosciglione, la quale parimente può ricever e la tramutazion di fortuna e la peripezia e l'agnizione et il giro di un sol giorno e la moralità, per la quale si dimostra questi amori furtivi e non legitimi essere finalmente discoperti e ricever per queste occulte vie dalla providenzia eterna per castigamento la desperazione e la morte. Della istessa maraviglia universal della quale si può prevaler la comedia in questo et in quell'altro suo argomento particolare, sono piene le favole di Terenzio e la maggior parte delle novelle del Boccacio, che contengono molti tali argomenti con le predette loro condizioni et artificii. La parte delle comedie, delle tragedie e de' poemi eroichi che si travaglia intorno al costume et al decoro delle persone che s'introducono, apporta ancor essa grande ammirazione e diletto, quando per via d'imitazion i poeti cercano di rappresentarne un fanciullo, un giovane, un di mezza età, un vechio, un ricco, un povero, un potente, un timido, un addolorato, un iracondo, un padre, un figliolo, un servo, un padrone, un soldato, un religioso, un Greco, un Spagnolo, un Italiano et altri simili personaggi et in ciascuna condizione, così i buoni come i cattivi. E chi è colui che non essalti al cielo l'ingegno di quel poeta che con parole ne rappresenta tanta varietà di nature? E nondimeno anco una sì fatta imitazion non è stata introdotta nelle poesie se non per generar specialmente negli animi de' spettatori e degli ascoltanti cognizion et esperienza delle azioni umane. E se Aristotele nella <emph>Politica</emph> statuisce per legge che il buon cittadino dia opera alla dipintura per cognoscer la perfezion de' corpi e per non ingannarsi nel comprar e nel vender, chi dirà mai che non gli sia ancora utile il comprender tutte queste qualità e condizion d'uomini, e distinguer le buone dalle cattive, per cognoscer se stesso e la prattica del viver nostro? Questa è una dottrina che s'impara senza accorgersi, questa è una filosofia morale e civile che non si apprende nelle scolle da' legenti e con istudio, ma ne' teatri da' poeti, e con sommo diletto.</p>
<p>Imperò che, chi si conduce a simili spettacoli, va principalmente per diporto e per passatempo e, nondimeno, con leggiadro inganno, senza avedersi, riceve anco non mediocre beneficio e giovamento a tal che, in quanto all'auditor, il principal fine della poesia per il più non è altro che il diletto; ma, in quanto all'intenzion del buon poeta verso l'auditor, il principal fine della poesia è la utilità, comandata da' filosofi e da' governatori delle republiche, et il dilettar l'adopera egli come instrumento e mezzo d'introdur la utilità negli animi degli ascoltanti.</p>
<p>Quindi si dice la comedia essere una rappresentazion della vita, spechio della consuetudine, imagine della verità, per instituzion de' padri di famiglia, per governo delle mogli, delle figliole, de' figlioli, de' servitori, per ridurgli alla tranquilità della mente e per inanimar i cittadini alla vita privata et alla benivolenza della republica populare. La tragedia è rappresentazion della vita publica e de' cattivi prìncipi per il più dentro della città, per purgar il terrore e la misericordia negli animi degli ascoltanti e per ispaventargli dalla tirannide. Il poema eroico è essempio de' gran personaggi virtuosi fuori in guerre, in travagli, in peregrinaggi, in imprese onorate, per inanimar gli altri alla virtù. Questa parte dunque importantissima della poesia, che è intorno all'orazion morata et al servar il decoro de' costumi secondo le condizion delle persone introdotte, non per altro è stata ammessa in queste maniere de' componimenti poetici che per generar nelle menti de' cittadini una così utilissima cognizione sotto pretesto di sollazzo e di trattenimento. Et averebbe mai tenute fra le sue gioie e tesori Alessandro Magno la <emph>Illiade</emph> di Omero se da essa avesse pensato di ricever maggior diletto che giovamento? Qui non fuor di proposito si può cercar la cagione per che i poeti comichi e tragichi propongono i nomi delle persone che parlano e le loro condizioni e qualità, et i poeti eroichi non facciano il medesimo, quantunque e questi e quelli abbiano la istessa mira di rappresentar per entro de' loro poemi le predette maniere di uomini secondo il decoro e l'ufficio e la convenienza di ciascheduna. Pertanto ognun sa che la comedia e la tragedia hanno pochissime persone, per il che avanti fanno il loro catalogo con le loro condizioni, come Simon vechio, Davo servo, Pamfilo giovane, Taide meretrice, Edippo re, Tiresia indovino, acciò che il lettore sia avvertito nella sequente poesia a veder come in essa si serva il decoro del vechio, del servo, del giovane, della meretrice, del re e dell'endovino.</p>
<p>Ma il poema eroico, essendo tessitura lunga e distesa, riceve in sé infinite persone particolari, le quali soverchia cosa sarebbe nel principio l'annoverarle, oltra che nel poema eroico, parlando il poeta, descrive egli prima le qualità delle persone avanti che le introduca a parlar, e poscia osserva il decoro ne' lor parlamenti che seguono; onde non fa di mestieri che in una tal guisa di poema si prepongano i nomi e le condizioni delle persone che s'introducono. Perciò che si vede appresso Virgilìo che quando fa parlar Ascanio, gli dà prima il titolo di giovanetto, ad Anchise il titolo di padre o di vechio, ad Anna il titolo di sorella, a Didone il titolo di regina, e così alle altre persone introdotte. In questa parte si può medesimamente investigar onde avenisse che la tragedia et il poema eroico prendessero le loro azioni et i nomi delle principal persone dalla istoria, il che non suol far altramente essa comedia. Per la qual cosa essendo la tragedia et il poema eroico rassomiglianza di azion di persone illustri, né trovandosi persone simili che non siano famose per qualche fatto descritto e mandato alla memoria, era necessario che si togliessero dalle istorie o da altri poeti più anticqui; ma alla comedia, che è rappresentazion di azion de' privati, non faceva di bisogno altramente una tal osservanza. Imperò che gli uomini della plebe non sono famosi per qualche fatto, né sono descritti nelle memorie publiche, non tenendosi in molta stima; dal che i nomi loro sono finti verissimilmente da' poeti a loro arbitrio con qualche etimologia che a ciascuno si convenga secondo la professione e qualità nella quale è rappresentato.</p>
<p>Sono dunque pocco giudiciosi coloro, per non dire capriziosi, che compongono tragedie con nomi finti e comedie con nomi tolti dalle istorie, essendo l'una cosa e l'altra fuor di ogni verissimilitudine e contra l'intenzion particolare e de' tragichi e de' comichi.</p>
<p>Et avenga che Aristotele dica ciò essere stato fatto da Agatone, dimostra, nondimeno, chiunque il fa partirsi dal verissimile; e quantunque molti anco abbiano composte comedie e di Ercole e di Teseo e di Elena, hanno però ciò essequito non secondo la natura delle persone, né secondo l'artificio poetico, ma secondo il loro umore, il che non hanno mai seguitato i buoni poeti. La sentenzia parimente o ver il discorso che lo vogliam dire, col quale si prova con argomenti alcuna cosa dubbiosa o si muove gli affetti dell'animo, è tutta rivolta alla utilità di que' cittadini che attendono allo studio dell'eloquenza, e però Aristotele nella sua <emph>Retorica</emph>, quando tratta dell'artificio oratorio, allega i versi de' poeti per dimostrar la forma di un entimema, di un luogo topico, e questo e quell'altro movimento di affetti.</p>
<p>Abbiamo fin qui brevemente trattato de' principii che risultano nel poema eroico, tragico e comico, da' concetti, dalle maraviglie, dalla constituzion della favola, dalla peripezia, dall'agnizione, dal costume, dalla sentenza, e come tutte ridondano principalmente a qualche utilità de' spettatori. Segue che parliamo anco di quelle altre maraviglie che in essi provengono dalla forma de' versi e dalla composizion delle parole, e che dimostriamo parimente queste non essere state introdotte senza gran giovamento degli ascoltanti.</p>
<p>Nasce, dunque, la maraviglia del poema eroico, in quanto a questa parte, dalla sonorità e dalla maestà de' versi essametri, essendo essi tanto sublimi che sopravanzino la natura umana onde rarissime volte cadono nel parlar nostro familiare. Et è ben ragione che siano tali, poiché con essi ragionano i re, i prìncipi, gli eroi, Apoline e le muse et essi poeti da loro inspirati. La maraviglia del verso nella comedia e nella tragedia procede da questo, che i iambi con li quali sono scritte, essendo versi paiono prosa; e sono a sì fatte composizioni molto proporzionati, occorrendo molto spesso anco senza studio ne' ragionamenti nostri communi, li quali va imitando la comedia e la tragedia; per il che fanno mal coloro che le compongono in prosa, perciò che le privano di questa tal maraviglia, la qual non deve mancar a modo veruno da sì fatti componimenti, essendo loro proprietà inseparabile. In questa parte, oltra il maraviglioso, vi è anco una certa proporzion e convenienza che l'accompagna, essendo composto il poema lungo, che è l'eroico, con versi lunghi, che sono gli essametri, et il poema corto, che è la comedia e la tragedia, con versi corti, che sono i iambi. Ma scrivendosi però la comedia e la tragedia col medesimo verso, rappresentando ambedue ragionamenti che occorrono alla giornata nelle azioni umane, così nelle publiche e civili come nelle domestiche e familiari, sono tuttavia distinte fra se stesse dalla gravità e dalla umiltà delle parole secondo le qualità e diversità delle persone che parlano in ciascheduna, sì che nella loro somiglianza sono differenti e nella loro differenza sono simili. Vole Platone nel decimo libro della sua <emph>Republica</emph>
che la tragedia si possa scriver eziamdio col verso essametro per l'affinità, come io penso, che ella tiene col poema eroico, essendo e l'una e l'altra maniera di poesie conformi, in quanto sono rassomiglianze di azion di persone illustri. Or non sarà fuor di proposito aggionger con che maniera di versi dobbiamo scriver nella nostra lingua tutte queste tre poesie, in modo però che ritengano le predette medesime differenze e le predette medesime maraviglie.</p>
<p>Essendo, dunque, il verso endecasilabo nella favella italiana il più sonoro che abbiamo, convenirà al poema eroico; et i versetti di sette sillabe conveniranno alla comedia et alla tragedia, acciò che similmente in questo idioma il verso lungo abbia corrispondenza col poema lungo, et il verso corto abbia corrispondenza con gli poemi corti. A ciò si aggionge i versetti corti essere assai più atti a cader nel parlar nostro che non sono gli endecasillabi, perciò che in ciascuna facciata delle prose di qualunque onorato scrittore si troveranno dieci volte più versetti di sette sillabe che di undici, oltra che pochissimi endecasillabi si scorgono che non contengano in sé il verso di sette sillabe, come apparirà manifestamente a chi gli anderà con diligenza considerando. La tragedia potrà ancor essa commodamente essere tessuta con versi endecasillabi, per aver in questa lingua tutti que' privileggi che ha già avuti nella lingua greca; ma in questi endecasillabi tragici doveranno i concetti terminar, non nel fin del verso, il che deve essere proprio del poema eroico, ma nel mezzo; onde averà di più questa altra maraviglia, che sarà fatta in versi sonori e, nondimeno, pareranno simili alla prosa, per il che conseguirà ella et il verso sonoro, conveniente alla grandezza delle sue illustri persone, e questa apparenza di prosa, conveniente al suo modo di proceder non per via di narrazione ma per via di rappresentazione. Può anco esser fatta e con versi endecasillabi e con versi corti mescolatamente, per essere partecipe e del poema eroico, che si fa con versi endecasillabi, e del poema comico, che si deve far con versi di sette sillabe. Qui siamo in dubbio se in queste maniere di poesie i versi debbiano essere con la rima o senza rima, parendo che la rima sia una certa relazion al verso nostro; per il che il terzetto ha una certa sembianza con la elegia e la stanza è propria de' madrigali e degli epigrammi, dal che non par che siano per corrisponder né alla tragedia né alla comedia, né al poema eroico, i quali tutti ricercano campo franco di poter correr liberamente col concetto senza esser rinchiusi in così stretti termini di finir la sentenzia o vero ogni terzo o vero ogni ottavo verso.</p>
<p>Pertanto io direi, rimettendomi però sempre a più maturo giudicio, che il poema eroico dovesse essere scritto semplicemente in versi sciolti endecasillabi senza rima, ma che i suoi concetti terminassero quasi sempre nel fin del verso per lasciar negli orechi di chi ascolta quel suono che è loro proprio e che fosse sostentato dalla gravità de' concetti e delle sentenze, le quali occuppassero sì fattamente gli animi de' legenti o degli ascoltanti che non avessero cagione di desiderar altramente le rime o vero altre simili leggerezze. La tragedia poi, se ella sarà composta di endecasillabi nel modo che abbiamo detto, doverà, imitando la gravità dell'essametro greco e latino, contentarsi de' versi sciolti; ma se ella sarà fatta di endecasillabi e di versetti corti, potrà ammetter qualche volta le rime libere, ma che non siano però così spesse, e ne' cori il madrigale e la canzone. La comedia direi che si dovesse far de' versetti corti, essendo ella imitazion non per via di narrazione ma per via di rappresentazione delle azioni di persone private, che ricercano una tenue composizion che, essendo in versi, paia prosa.</p>
<p>La maraviglia delle parole in tutti questi poemi, ma sopra tutto nell'eroico e nel tragico, consiste in questo, che siano con figure e con maniere di dir poetiche et inalzate dal modo di ragionar delle persone private, a tal che il parlar secondo la condizione delle sue persone illustri abbia in sé una certa dignità regia e grandezza, che deriva dalla elezion delle parole e dalla prudente ordinazion e continuazion delle medesime. La figura poscia dell'umiltà doverà essere accommodata alla comedia, essendo ella imitazion delle azion de' privati. Or questa parte ancora, se ben aspetta al dilettar degli orechi, quanto giovamento apporta alla gioventù ad adornar la lingua in ogni sorte di parlamento! vedendosi che Marco Tullio non seppe da alcun altro più che da Terenzio derivar una gran parte della sua maravigliosa eloquenza. È dunque a' spettatori et agli ascoltanti tal numerosa consonanza delle parole sommamente utile a rendergli eloquenti e diffensori della giustizia e del ben publico con grandezza e con dignità.</p>
<p>Da tutto ciò che si è detto fin qui si può facilmente raccoglier una certa descrizion della poesia et una distinzion e descrizion di queste tre sue forme principali, delle quali abbiamo parlato; e sì fatte descrizioni saranno solamente del poema in sé considerato e separato dalla rappresentazione, nella quale alla scrittura si aggionge l'azione, l'apparato, la melodia della musica et altre cose simili fuori dell'arte del poeta, che appartengono alla profession degl'istrioni e de' musici, che riducono gran parte delle parole de' poeti in canto e le fanno recitar per diletto così ridotte a' spettatori. È dunque la poesia rassomiglianza di una qualche azion umana, maravigliosa, compita e grande, che abbia in sé tramutazion di fortuna o dalla prospera nell'avversa o dall'avversa nella prospera, che si propone agli ascoltanti con parlar in versi, o narrando o rappresentando, per purgargli col mezzo del diletto da' più importanti affetti dell'animo e per indrizzargli al ben vivere, alla imitazion degli uomini virtuosi et alla conservazion delle buone republiche. Questa rassomiglianza di azion umana o vero è di azion di persone private e ci fa nascer la comedia, o vero è di azion di persone illustri; e la rassomiglianza di azion di persone illustri, o vero è fatta per via di narrazione e ci fa nascer il poema eroico, o vero è fatta per via di rappresentazione e ci fa nascer la tragedia.</p>
<p>Sarà per tanto la comedia rappresentazion di una azion piacevole di persone private fra buone e cattive, che per qualche errore umano di sempietà, cominciando da travaglio finisce in riso et in allegrezza nello spacio di un giro di sole, composta con versi corti e con parole umili, per purgar gli spettatori col mezzo del diletto e del ridicolo da que' travagli che turbano la loro quiete e tranquilità per gl'inamoramenti delle mogli, delle figliole, de' figlioli, per gl'inganni e tradimenti de' servitori, de' ruffiani, delle nutrici e di altri simili, e per fargli inamorar della vita privata a conservazion di quella tal ben regolata republica populare nella quale si troveranno. La tragedia è rappresentazion di una atroce e miserabile azione di persone illustri, fra buone e cattive, che per qualche errore umano cominciando da allegrezza finisce in infelicità nello spacio di un giro di sole, composta o con versi sciolti endecasillabi, o con versi di sette syllabe o con ambidue mescolatamente, con parole altiere e gravi, per purgar gli spettatori per mezzo del diletto dal terrore e dalla misericordia, e per fargli aborrir la vita de' tiranni e de' più potenti. Il poema eroico è narrazion per imitazion di una azion suppremamente laudevole di persone illustri, sommamente buone, che, cominciando da travaglio, per loro propria virtù riesce in allegrezza in qualche spacio di tempo, composta con versi lunghi endecasillabi sciolti e con concetti e parole grandi e sonore, per accender gli ascoltanti all'amor et al desiderio d'imitar l'imprese magnanime e gloriose de' gran personaggi e de' buoni e legitimi prìncipi, e per fargli contentar di vivere sotto il loro stato et aborrir la signoria de' tiranni a conservazion di quella tal ben regolata monarchia nella quale si troveranno. Si prescrive che tutte queste azion, oltra l'unità, siano compite e grandi, perciò che può esser alcuna azion grande che non sia compita, e può essere alcuna azion compita che sia picciola. Il poema eroico di Virgilio, come abbiamo detto, è imitazion di azion grande, ma non è compita perciò che non appar la restituzion e la sepoltura del corpo di Turno, né la edificazion della città, né la consecrazion de' dèi penati, come avea promesso nella sua proposizion nel principio della <emph>Eneide</emph>. Il poema di <emph>Orlando furioso</emph> parimente è imitazion di azion grande, ma non è compita perciò che presuppone la intelligenzia dell'inamoramento del Boiardo.</p>
<p>Si ricerca per tanto che l'azion della comedia, della tragedia e del poema eroico abbia e la perfezion e la grandezza, e perfetto sarà se averà principio, mezzo e fine. Il principio dell'ira di Achille è la dissension di lui con Agamemnone; il mezzo è quando, così adirato, si ritirò dal combatter, onde erano uccisi infiniti Greci; il fine è la conciliazion con Agamemnone et il ritornar alla battaglia contra' Troiani et uccider Ettore, e le altre parti che, come accidenti, a questa necessariamente conseguono. Sarà grande se essa sarà tal che racconti il tutto e che però si possa facilmente ritener a memoria, e che dia sofficiente spacio verissimilmente alla tramutazion di fortuna dalla prospera all'avversa e dall'avversa alla prospera; ma però che la comedia e la tragedia non cerchino la grandezza che si conviene al poema eroico, né il poema eroico quella che si conviene alla comedia et alla tragedia, ma ognuno la sua propria e proporzionata alla quantità del tempo che è prescritta alla sua favola. Qui non fuor di proposito si può investigar la cagione per che Aristotele, quantunque nella sua <emph>Poetica</emph> nominasse diverse sorti di poesie, non però propone di trattar se non della comedia, della tragedia e del poema eroico, e con queste tre sole constituisce il corpo dell'arte poetica. Per la qual cosa dovemo sapere che egli, come filosofo morale e civile, non si curò di favellar di ogni maniera di poesia che non ricevea le sue regole et i suoi principii dalla filosofia morale e civile e da' governatori e legislatori delle republiche a beneficio commune, ma solamente di quelle che, ricevendoli o non ricevendoli, poteano generar o buoni o cattivi costumi negli animi de' cittadini in universale. Ma degli epigrammi, elegie, ode e di altre simili composizioni che non erano giovevoli in publico, né poteano essere generalmente a tutta la città o di buono o di cattivo essempio, come cose di pocco momento e pertinenti più tosto al, grammatico che al filosofo morale e civile, prudentissimamente le tralasciò e trattò solamente di quelle che erano recitate a tutta la moltitudine nelle republiche populari e che poteano introdur abiti viziosi in coloro che gli ascoltavano.</p>
<p>Non parlò parimente dell'egloga, se ben era ancor essa fatta per imitazion, perciò che i ragionamenti, gl'inamoramenti, i canti e costumi de' pastori e de' contadini non potevano apportar alcuna buona creanza agli uomini della città, come abbiamo dimostrato che fa la comedia, la tragedia et il poema eroico, né parendo che sia convenevole che i cittadini debbiano pigliar buoni costumi dalle azioni de' contadini e de' pastori.</p>
    <p>Sono chi aggiungono a queste tre maniere di poesie fatte per
     imitazion la tragicomedia e la pastoral, delle quali non
     parlò mai né Aristotele né alcun altro, che
     io sappia, onorato autor anticquo che favellasse di tal
     facoltà, essendo in un certo modo la comedia contraditoria
     alla tragedia et avendo per soggetto azion di permutazion di
     fortuna e di persone contrarie, dovendo la favola dell'una
     terminar in allegrezza e la favola dell'altra terminar in
     infelicità. Per il che a costoro che introducono questo
     mostruoso e disproporzionato componimento, misto di due contrarie
     azion e qualità di persone, basterebbe per risposta
     quell'anticquo e famoso detto di Marco Tullio nel libretto
     <foreign lang="lat"><emph>De optimo genere oratorum</emph>: “ turpe comicum in tragedia et turpe tragicum in comedia</foreign> ” e quel che va provando Platone nel secondo libro della sua <emph>Republica</emph>, cioè essere cosa impossibile che uno istesso imitator vaglia insieme nel medesimo tempo trattar bene due imitazioni contrarie, come è la comedia e la tragedia, non essendo cosa agevole che nell'istesso momento possa trasformarsi in due nature e qualità fra se stesse tanto opposite. Or se non è possibile che uno istesso imitator possa far due diversi poemi separatamente, quanto meno sarà possibile rinchiudergli anco in un corpo et acconciargli in guisa che si comporti insieme l'uno con l'altro. Dal che ne segue che la favola della tragicomedia necessariamente non sia semplice ma doppia, al contrario di quel che si richiederebbe; e comprende in sé, non pur due favole della medesima natura, ma due favole opposite dirittamente: l'una delle persone private che per sua natura deve finir in allegrezza, e l'altra delle persone illustri che per sua natura deve finir nell'avversa fortuna. Pertanto se in una comedia non si permette che due azioni, et ambedue di persone private che conseguono il medesimo felice essito, e che non sono contrarie, siano mescolate insieme, del che è stato grandemente ripreso Terenzio che dall'<emph>Andria</emph> e dalla <emph>Pyrintia</emph> di Menandro abbia fatto l'<emph>Andria</emph> sola, cioè l'azion di Pamfilo che ama Glicerio e l'azion di Carino che ama Filomena, quanto meno si concederà che sia mescolata una favola comica con un'altra tragica, che sono fra se stesse dirittamente contrarie? Oltre ciò, in quanto anco all'elocuzione, la comedia deve esser scritta con la idea del dir tenue et umile, conveniente alla qualità delle persone che in essa sono introdotte, e la tragedia con la idea del dir magnifica e grave. Or come è possibile adattar bene una composizion con idee di dir in tutto opposite e contrarie, che per loro natura, per ragione, per giudicio di Demetrio Falereo, non possono essere congionte in uno istesso corpo, né in una istessa composizione?
Et in ciò non deve punto valer l'autorità di Plauto che la compose, se però volse egli formar una tragicomedia, non essendo egli stato mai stimato per la osservazion dell'arte, ma solamente per la proprietà della lingua latina, onde Orazio grandemente riprende e tratta da persone prive di giudicio coloro che lo legevano e lo laudavano. In questa contesa disputerei più a lungo se io credessi che fosse dubbiosa appresso persone solite a rapportarsi alla ragione et alla <emph>Poetica</emph> di Aristotele, che non è fondata in altro che nella ragione. La pastoral ancor essa patisce molte opposizioni, e si può dir che sia una certa composizion volontaria fuor de' principii già statuiti e delle regole de' filosofi morali e civili, e de' legislatori e governatori delle republiche, non essendo di alcun beneficio a coloro che vivono nelle città, et essendo per quel che segue senza alcun fine utile; il che non deve mancar già mai da que' componimenti che si recitano in publico a' cittadini di alcuna ben ordinata republica. Perciò che se egli si constituisce la favola pastoral col principio turbulento e col fine prospero, questo è un tacito invitar gli uomini a lasciar le città et ad inamorarsi della vita contadinesca, del che non ebbero già mai intendimento que' primi che poetarono. Non sono anco le persone de' pastori e de' contadini accommodate a tal sorte di poesia, non essendo fra buone e cattive, il che però si richiede alla forma della comedia e della tragedia, ma essendo assiduamente buone per natura, come tutti le vanno verissimilmente descrivendo; onde a loro Virgilio attribuisce una vita semplice senza inganni, contenta di pocco, casta, religiosa, de' qualli favolleggiando egli afferma la giustizia essere ultimamente dipartita fuggendosi. dalla terra al cielo. Ma se ella si constituisce col principio allegro e col fin doloroso, il che non si conviene a persone che sono in tutto buone, questo è un procurar che gli uomini aboriscano totalmente una simil vita senza proposito. Non so pensarmi che mira si propongano coloro che si aplicano a tal sorte di poesie a beneficio publico con una sì fatta loro composizione.</p>
<p>Oltre ciò in essa non può essere gran diversità de' costumi, dal che però simil rappresentazion ricevono la lor principal gloria, non essendo gran differenza fra il pastor patrone et il pastor servo, né fra il pastor padre et il pastor figliolo, come è veramente nelle persone che vivono nelle città; anzi, ancor essa ricognizion in gran parte è fuor del verissimile, non avendo occasione i pastori, che sono per natura grandemente pegri, come osserva Aristotele nel primo libro della <emph>Politica</emph>, di andar fuori del loro paese e di dimorar lungamente negli altrui, dal che si genera una gran parte delle agnizioni. A ciò si aggionge che tal sorte di componimento poetico che contiene simili inamoramenti pastorali, induce cattivi costumi et è fuor del verissimile. Perciò che chi è lontano dalle delicatezze della città non suole così alla lunga attender a queste lascivie et a quegli amori così veementi che facciano risultar accidenti atroci e miserabili, quali oggidì a sì fatte composizioni si attribuiscono, senzaché non riceve verissimilmente la lunghezza del tempo che gli è attribuito, essendo poema di un'ora o poco più, e non di un giro di sole. Ma per comprender tutte le predette ragioni di questa materia in un solo argomento, o vero la pastoral è ordita in forma di comedia, o vero in forma di tragedia; se ella sarà ordita in forma di comedia, bisogna che le persone in essa introdotte siano capaci de' ridicoli, che sono l'anima et il fondamento della comedia, come anco avvertisce giudiciosamente Demetrio Falereo; se la sarà ordita in forma di tragedia, bisogna che le persone in essa pastoral introdotte siano capaci del terribile e del miserabile.</p>
<p>Ma le persone de' pastori, essendo una specie de' contadini, verissimilmente non sono capaci de' ridicoli; perciò che i motti e le facezie sono proprie delle persone della città, onde un tal abito di motteggiar e di star in gioco è nominato da Aristotele urbanità, et il suo contrario rusticità. Né sono capaci parimente del terribile e del miserabile, perciò che simil atrocità non sono proprie di coloro che vivono nelle ville e ne' contadi, e delle persone private, come già abbiamo dimostrato; dal che Virgilio, laudando questa vita contadinesca, par che la commendi come non soggetta a sì fatte atrocità. In qual maniera, dunque, verissimilmente le persone de' contadini e de' pastori riceveranno o la forma della comedia o la forma della tragedia, non essendo esse conveniente soggetto né dell'una, né dell'altra? A tutte queste cose avendo riguardo quegli anticqui poeti, a' pastori et a' bubulci attribuirono la egloga, che è un breve loro e verissimile ragionamento di un'ora o pocco più, mentre si trovano insieme l'un con l'altro discorrendo in qua et in là ne' monti vicini per pascolar gli armenti e' greggi, e mentre guerreggiano fra se stessi cantando, e perciò fin l'altro giorno simil poesie si rappresentavano sotto nome di egloghe nelle feste e ne' banchetti, per dar spacio forsi con un tal intertenimento ne' conviti di apparechiar le tavole, ma ora improvisamente le hanno ridotte alla grandezza delle comedie e delle tragedie con cinque atti, senza proporzion, senza convenienza, senza verissimilitudine, attribuendo a' pastori ragionamenti alti, discorsi delle cose celesti, concetti prudenti e sentenzie gravissime, che a pena si convenirebbono a' prìncipi et a, filosofi, non accorgendosi tuttavia essere nelle selve e ne' boschi, e non ne' palazzi e nelle academie.</p>
<p>Or essendo la tragicomedìa e la pastoral, l'una per sé come composizion mostruosa e l'altra come non convenevole, anzi contraria a' principii de' filosofi morali e civili e de' governatori delle republiche, tanto ben fondate a beneficio publico, lascio pensar in che considerazione si debbia aver poi quell'altra lor terza maniera di poesia che chiamano tragicomedia pastoral, oltra la prodigiosa elocuzion di idee di dir contrarie che ella sarebbe sforzata di ammetter in se stessa per le persone che vi sono introdotte. Or qui chiamo Iddio per testimonio che tutto quel che si è detto da me di tal sorte di poesie non è stato 'detto né per offender altrui, né per istudio di contradir, né per alcuna sorte di ambizion, ma solamente per iscoprir la mia opinione sinceramente, o buona o cattiva che ella si sia, disposto però a rimetterla a più maturo giudicio et a lasciarla anco totalmente, quando con più salde ragioni mi si dimostrasse il contrario.</p>
<p>Abbiamo brevemente discorso intorno a' principii, cause et accrescimenti del poema eroico, tragico e comico e dimostrato quasi tutti provenir da' filosofi morali e civili e da' governatori delle republiche, i quali, per non introdur cattivi costumi con queste maniere di poesie che si cantavano e si rappresentavano a' lor cittadini, hanno procurato di regolarle e dirizzarle al beneficio publico, onde io giudico che si possa raccoglier da quel che si è detto fin qui una fermissima conclusione, che coloro che hanno messo insieme sì fatte composizioni abbiano avuto per principal loro mira et obbietto la utilità, e che abbiano adoperato il diletto come un certo instrumento di procacciarla più agevolmente e di introdurla negli animi di coloro che intravenivano a sì fatte loro rappresentazioni. E non è dubbio che l'ufficio del giudicioso e perfetto poeta non è altro che render con prudenti artificii i suoi cittadini virtuosi e felice la sua republica, il che afferma anco Aristofane in una sua comedia, nella quale introduce Euripide addomandato da Eschillo qual pensasse essere l'ufficio del buon poeta, a risponder la destrezza delle ottime ammonizioni et il far gli uomini migliori nella sua città. Onde que' poeti che proponessero il diletto a questa utilità, io giudicherei molto simili a que' falsi oratori che adoperassero, per ingannar la giustizia, non ragioni leali ma argomenti sofistici et apparenti. Perciò che ambidue egualmente pecherebbono così facendo e si dipartirebbono dal vero ufficio delle loro arti, che non hanno altro per mira che il ben vivere della lor patria.</p>
<p>Ma che occorre più lungamente disputar una sì fatta questione, se già abbiamo apertamente fatto vedere le più parti della tragedia, della comedia e del poema eroico, la tramutazion di fortuna, le peripezie, le agnizioni, il costume, la sentenza, non tender quasi ad altro che alla utilità? Il medesimo approva parimente Orazio mentre statuisce la filosofia esser principio di ogni buona composizione poetica et il buon imitatore doversi preponer per idea e forma del suo poetar lo spechio della vita e de' buoni costumi.</p>
<p>Ma che? non compara Lucrezio la poesia all'assenzio, condito con mèle, che si dà a' fanciulli per medicamento? che prima intende per sé il medico in questa tal cura? e che adopera per facilitarla? Et avrebbe mai determinato Aristotele la poesia essere cosa molto più filosofica che la istoria, se l'avesse giudicata essere stata principalmente instituita per gioco e per diletto? Or, essendo ella utile e dirizzata da' governatori delle republiche alla disciplina de' lor cittadini, concluderemo che non aspetti ad altra parte della filosofia che alla politica, il che si può confermar anco gagliardamente dalla diffinizione della tragedia e dal suo fine che è la  purgazione del terrore e della misericordia negli animi de' cittadini, che doveano esser auditori di simili componimenti, per rendergli atti, come si è detto, alla milizia; dal che segue che tutto quel che abbiamo trattato di tai componimenti non è fuor della profession del filosofo morale e civile, a cui aspetta dirizzar tutte le arti e tutte le dottrine al loro vero e proprio fine, cioè alla utilità et al beneficio publico.</p>
</div1>
<trailer>D<add resp="ed">omino</add> O<add resp="ed">mnipotenti</add> H<add resp="ed">onorem</add> Et G<add resp="ed">loriam</add><lb/>IL FINE</trailer>
</body>
</text>
</TEI.2>
