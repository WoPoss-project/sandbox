<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2> 
<teiHeader>
  <fileDesc>
    <titleStmt>
      <title>Breve trattato dell'oratore</title>
      <author>Giason Denores</author>
    </titleStmt>
    <extent>81 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000178</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [ecc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="codice">italiano</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-02-24T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader> 
<text> 
<front> 
<div1 type="prefazione"> 
<head>PROEMIO</head> 
<p>Quantunque l'arte del dire, nobilissimi e valorosissimi giovani, grandemente
si convenga a ciascuno, è nondimeno, per mio aviso, a coloro massimamente
richiesta che legitimamente i populi e le città hanno occasione di regere e di
governare. Imperò che, sì come essi procurano con ogni diligenzia d'indrizzar a
perfettissimo fine tutti quegli che sotto la loro iurisdizione si ritrovano,
così deono, anco più presto con persuasioni et esortazioni, quando possono, che
con pene o con crudeltà indurgli a conseguirlo. Per la qual cosa, essendo a voi
per divina providenzia conceduto di nascere in una così gloriosa republica e di
avere maggioranza e signoria, vi si richiede ancora di possedere quella virtù
che per infinite cagioni molto più a voi, che a coloro che non sono possenti di
pervenire a così onorato grado di dignità, pare che si debbia appartenere,
maggiormente convenendovisi di sopravanzargli nell'eloquenza che nelle ricche e
preciose vestimenta. Perciò che quella, dirittamente esercitata, rende l'animo
più riguardevole, e queste adornano solamente il corpo, il quale gli è tanto
inferiore quanto sono i sudditi al loro principe, i soldati al lor capitano, et
i sentimenti all'intelletto et alla ragione.</p> 
<p>Avendo io dunque raccolto, distintamente procedendo, questo mio trattato
dell'oratore con tal brevità che possa commodamente recar a memoria tutta la
sua maggior sembianza - che ampiamente viene rafigurata nelle grandissime
imagini fatte da' suoi più illustri scrittori - e proponendomi appresentarlo a
chi da esso ne può trar maggior frutto e giovamento, chi negherà (quantunque
egli si sia) non molto più alla valorosissima gioventù della nobiltà viniziana
che ad alcun altro convenirsi donare? Voi soli ne' maneggi del vostro
prudentissimo governo avete publicamente diverse occasioni ora di accusare e
d'intromettere come avogadori, ora di consigliare e di disconsigliare come
senatori, ora di congratularvi, di consolare, di ringraziare come ambasciadori,
ora di laudare i morti prìncipi della vostra patria; là dove agli altri che
sono in qualche stato e potestà, o non tocca forse in tutti questi ufficii, o
non così degnamente o non così spesso adoperarsi. Or divotamente offerendovi
io, nobilissimi giovani, cotal mio dono come a voi grandemente dovuto et
appropriato, non vi graverà, per vostra cortesia e per natural gentilezza di
animo, di riceverlo con quella benignità che vi si richiede di dimostrar verso
chi procura ad ogni suo potere di giovar in qualche modo a' vostri studi, e che
essendo vivuto ne' suoi più felici anni tra i clarissimi vostri padri e
fratelli, come servitore, desidera di ricoverarsi ancora nelle presenti sue
avversità con tutta la sua travagliata et abbattuta famiglia fra voi nel
sicurissimo porto del vostro gloriosissimo Imperio.</p> 
<p>Questo mio trattato o discorso, che lo vogliam dire, vi fia non altramente
che vi debbia essere alcuna breve descrizione del mondo, il quale essendo quasi
in apparenza infinito et incomprensibile, si lascia egli nondimeno rinchiuder
tutto in picciolissima forma non senza utilità e diletto de' riguardanti. Per
tanto, se le presenti mie fatiche saranno tali che vi possano prestar qualche
giovamento, ne sentirò somma consolazione, pensando di non aver atteso indarno
in quel poco che per me s'è potuto a vostro utile e beneficio. E se non saranno
elle sì fatte come alle vostre degne qualità meritamente convenirebbe,
attribuendo ogni mancamento parte alla debolezza del mio ingegno e parte a'
miei gravi travagli, non pur m'iscuserete appresso di voi, ma ancora averete
pietà della mia povera et infelice fortuna. E tutto ciò ho voluto io scrivere
più tosto in quella lingua nella quale voi e nelle private e nelle publiche
azioni averete da spiegare i nobilissimi concetti et i prudentissimi pensieri
del vostro animo, che in qualunque altra in cui di rado o non mai vi occorresse
di favellare. Ma è già tempo di dar principio a quanto mi ho proposto con
pregare prima et esortare ardentissimamente ciascuno di voi che voglia, come
veramente si conviene a' pari vostri, prevalersi di un così onorato esercizio
in difesa della religione, della iustizia, della verità, per la salute de'
vostri sudditi, per la dignità e per la conservazione della vostra republica,
la quale piaccia alla divina clemenzia di mantenere per rifugio di tutta la
Cristianità in queste perversità de' tempi sotto la sua santissima tutella e
protezione.</p> 
</div1> 
</front> 
<body> 
<div1 type="discorso"> 
<p>Essendo adunque l'oratore colui il quale in ogni occorrente materia che sia
atta ad essere spiegata con parole possa ragionar con prudenza, con
disposizione, con ornamento e con una grave e convenevole dignità di pronunzia,
a fine di persuadere, fa di mestieri primieramente che egli abbia piena e
perfetta conoscenza non solamente de' luoghi degli argumenti ma eziandio di
tutti gli affetti dell'animo, per poter illuminar le menti degli ascoltanti
alla intelligenza della verità e per muoverle contra i malvagi ad ira, ad odio,
ad invidia; o vero per ritirarle da queste tali perturbazioni a mansuetudine,
ad amore, a compassione verso gli oppressi dall'altrui potenza et iniquità; né
deve egli sprezzare la cognizion delle leggi e della ragion civile, per poter
alle volte parlar con iudicio, con ordine, con copia di parole de' testamenti,
dell'eredità, delle obligazioni, delle azioni, degli omicidii, de' veleni, de'
rubamenti publici, delle ribellioni, e di molte altre cose somiglianti che ogni
giorno gli si parano davanti. Oltre ciò gli è necessario saper ottimamente le
istorie accadute ne' tempi passati, le quali in sé contenendo i successi delle
consultazioni e de' varii avvenimenti, apportano grande utilità et ornamento
alla persona dell'oratore.</p> 
<p>Ma che dirò io di quella parte di filosofia che aspetta alla vita et a'
costumi? la quale essendo stata sempre sua propria, se non la possederà egli
totalmente non potrà mai riuscir grande né degno di sì importante nome. A tutte
queste vi si aggionge la scienzia militare e de' governi de' stati, per
disputar egli o a difesa o ad offesa di un capitano generale e per discorrer
intorno alle cose della republica, consultando della pace, della guerra, della
tregua, delle munizioni de' soldati, della custodia della città. Gli si
appartiene, finalmente, aver una certa creanza degna di uomo nobile
accompagnata con prontezza nelle risposte e con gentile avedimento nel pungere
e nel motteggiare. Senza tutte queste parti non potrà egli con molta
riputazione nel senato, ne' iudizii e nelle raunanze degli uomini travagliarsi,
né perverrà mai a lode di perfetto oratore se non avrà acquistata la dottrina
delle cose più importanti e delle più preggiate scienze e discipline. Onde a
gran ragione non sogliono ristringer la sua professione dentro de' certi
termini a tal che non gli sia lecito di andar vagando ovunque gli piace. Imperò
che tutte le altre arti da se stesse si regono e si mantengono, ma questa, la
quale consiste nel favellar dottamente con eloquenza, non è altramente
rinchiusa dentro di alcun fine determinato di maniera che non abbia libertà di
trascorrer anco a quei delle altre, non potendo l'oratore essere del tutto
perfetto se non potrà ragionar di ogni cosa propostagli copiosamente e con
varietà.</p> 
<p>Pertanto, sono in grandissimo errore alcuni che non vogliono che sia arte
questa facultà di ben parlare, vedendo essi ella avere iurisdizione quasi sopra
tutte le arti. Né dovemo dar audienza a coloro che affermano comunemente noi
essere prodotti dalla natura et a lusingar apertamente, et ad entrar
occultamente con umiltà nell'altrui grazia, et a spaventar gli adversarii, et a
raccontar il successo del fatto, et a confirmar le nostre ragioni, et a
rimprovar le contrarie, et ultimamente a conchiuder o con prieghi o con
querelle, non considerando essi l'arte essere una certa osservazione et
imitazione della natura, mirando noi infiniti far tutto ciò parte a caso e
senza regola, parte sempre con ordine e con avvertimento, la qual cosa non
dovemo per alcuna maniera pensar che possa essere eseguita senza l'aiuto
dell'arte.</p> 
<p>Or non essendo stata da principio conosciuta a pieno questa facultà, fu
arrichita et illustrata poi di tempo in tempo da uomini sapientissimi con
regole e con precetti universali, per gli quali fedelmente guidati potessimo
caminare sicuramente e felicemente nella strada dell'eloquenza. Mettendo noi,
dunque, insieme da' più famosi scrittori quegli amaestramenti che maggiormente
saranno degni di esser tenuti a memoria, proveremo di disegnar più
distintamente che ne sia possibile in un brevissimo trattato il corpo di questa
onoratissima facultà, comminciando da quelle sue parti che per natura sono le
prime et indi seguendo alle altre, che di grado in grado per ordine
s'appresenterano. Per la qual cosa dovemo sapere ogni disputazione essere o
vero intorno ad una questione di cosa universale et infinita, senza alcuna
circonstanza di persone, di tempo e di luogo (come se egli è lecito lasciar in
vita chi per difesa di se stesso ha ucciso altrui), o vero di cosa particolare,
finita, e terminata da alcuna circonstanza di persone, di tempo e di luogo,
nella maniera che sono tutte le liti e differenze che occorrono ogni giorno tra
cittadini, o laudando e vituperando, o consigliando e disconsigliando, o
accusando e difendendo. Ma tutte le cause particolari si possono facilmente
rivolger alle questioni generali et universali, perciò che se noi contenderemo
in iudicio se Milone iustamente abbia ucciso Clodio per difesa della sua
propria vita, niente appartiene la persona di Milone agli argumenti
dell'oratore, riducendosi la questione al genere infinito, se egli si deve
punir chi per difesa di se stesso ha ucciso altrui.</p> 
<p>Or delle questioni così universali come particolari sono tre maniere. L'una
è se la cosa che viene in contesa è vera o no, nella quale si procede per via
di conietture, onde è detta conietturale. L'altra è di che natura e condizione
ella si sia, iusta o iniusta, onde è detta iurisdiziale o ver della qualità.
L'ultima è con che nome ella debbia esser chiamata, onde è detta deffinitiva.
Vi sono molte altre controversie, intorno alla trasmutazione de' iudicii,
intorno alla trasmutazione delle persone di coloro che parlano nelle cause, et
intorno alla trasmutazione della dimanda e della querella. Et altre che nascono
dalla intelligenza delle scritture, quando elle possono ricever due o più
sentimenti, quando sono contrarie, quando sono lontane e discordi
dall'intendimento di chi le dispose et ordinò. Ma nel vero tutte queste
differenze si possono rivolger ad alcuna delle tre predette, di maniera che non
viene in difficultà altro che se la cosa è o non è, di che qualità ella si sia,
e con che nome debbia ella esser chiamata. Tutte le cause criminali di maggior
importanza, come de' veleni, de' rubamenti publici, delle ribellioni, de' casi
pensati, le difendiamo negandole e le trattiamo per via di conietture. E quelle
sono difese da noi come ragionevolmente fatte le quali si possono provar o come
opportune, o come lecite, o come necessarie, o come avvenute a caso e per
imprudenzia. Le altre finalmente, che non possiamo francamente negare né
affermare che siano iustamente fatte, le riduciamo alla deffinizione, non già
per levar, in tutto la pena dalla persona del reo, ma più tosto per diminuirla.
Nella qual guisa di cause dobbiamo essere grandemente avvertiti di non andar
dietro ad alcune ristrette deffinizioni del nome che viene in difficultà, ma di
spiegarle e di distenderle ampiamente acciò che ripresa una parola, o aggionta,
o levata via, non ne siano tolte di mano e non dimostrino una certa puerile
ostentazione di dottrina, e finalmente non escano dalla memoria del iudice
avanti che le abbia egli ben comprese.</p> 
<p>Nella disputazione di ciascuna di queste tre guise di questioni sono
necessarie sommamente le prove, delle quali alcune non sono altramente
ritrovate dall'oratore ma gli sono appresentate dalla causa e da' litiganti,
come leggi, testimoni, scritture, tormenti e giuramenti; onde sono dette
inartificiose. Alcune sono da lui ritrovate, onde sono dette artificiose.
Nell'una maniera gli è di mestieri solamente di considerar come possa egli
adoperarle, nell'altra ancora in che modo possa investigarle. Nella prima deve
sempre aver in pronto secondo le occasioni quello che si può dire in iudicio e
per le leggi e contra le leggi, e per gli testimoni e contra i testimoni, e per
le scritture e contra le scritture, e per gli tormenti e contra i tormenti, e
per gli giuramenti e contra i giuramenti. Nella seconda egli attenderà con ogni
studio e diligenza or ad amaestrar gli ascoltanti con gli argumenti e con le
ragioni, or a rendersegli grati e benevoli con creanze di virtù e di boni
costumi, or a concitargli ad ira, ad invidia, a malivolenza contra gli uomini
rei e fraudolenti; o vero a rimovergli da queste tali perturbazioni di animo ad
amore, a mansuetudine, a misericordia verso coloro che ingiustamente fossero
perseguitati. Di queste tre parti di prove artificiose la prima, che è riposta
nell'insegnar, richiede sottigliezza et acume; la seconda, che è posta nel
conciliar, richiede modestia e piacevolezza; la terza, che è posta nel muover,
richiede impeto e veemenza. Perciò che necessaria cosa è che colui che è per
darci la sentenzia in favore o ver ciò egli faccia per dimostrazione degli
argumenti, o vero per una certa inclinazione di bona voluntà verso di noi, o
vero per forza de' movimenti dell'animo.</p> 
<p>Ma perciò che la parte ove è riposta l'argumentazion della causa pare che in
sé contenga la sostanza di questa dottrina, di lei prima ne ragionerò. Deve
adunque l'oratore per conseguirla diligentemente considerar la natura e la
condizione del successo, vedendo quel che stabilisce il punto della difficultà
e quel che viene in iudicio, le quali due cose si sogliono investigar in questa
guisa: Milone ha ucciso Clodio. Qual ragion constituisce la causa? Per aver
egli ciò fatto per difesa della sua propria vita. Tolto via un tal fondamento è
totalmente levata ogni disputazione. Ma gli accusatori dicevano, Clodio non
aver assalito pensatamente Milone. Verrà dunque in iudicio qual di questi due
abbia fatto insidie all'altro. Poscia che l'oratore averà trovato quanto si è
detto, se non potrà dimostrar la conclusione che averà tolta a sostenere con le
prove inartificiose delle leggi, de' testimoni, delle scritture, de' tormenti,
de' giuramenti, vegga e consideri egli tutti i luoghi onde si traono argumenti;
de' quali altri sono nella istessa sostanza della cosa, come sono quegli dalla
deffinizione, dalla propria significazion del nome, dalle parole coniugate,
dalla enumerazion delle parti. Altri sono congionti con la sostanza della cosa,
come sono quegli dal genere, dalla specie, dalle cause, dagli effetti, dalle
cose antecedenti, dalle conseguenti. Altri sono rimoti e lontani dalla sostanza
della cosa, come sono quegli dal pare, dal maggiore, dal minore, dalla
similitudine, dalla dissimilitudine, dagli aggionti, dalla repugnanzia, dalla
contrarietà, dalle cose iudicate, dall'autorità. Dalla deffinizione argomenta
M. Tullio <emph>Per M. Marcello</emph>: “Guardatevi di grazia molto bene,
o Cesare, che la vostra singular virtù non sia per acquistarvi appresso i
posteri più di maraviglia che di gloria, non essendo ella altro che una
illustre fama difusa e sparsa per questa e per quella parte del mondo, de'
molti et importantissimi beneficii verso la patria, verso i suoi cittadini,
verso tutta la umana generazione”. Dalla propria significazion del nome,
nell'ottava <emph>Filippica</emph>: “ Perciò che può essere guerra senza
tumulto, ma non può già essere tumulto senza guerra. E che altro è tumulto che
un sì fatto travaglio che ne dia molta temenza? onde anco è derivato il nome di
tumulto”. Dalle parole coniugate, <emph>Contra Pisone</emph>: “
Perciò che essendo tutta quella mia causa consulare e senatoria, ho avuto di
bisogno dell'aiuto e del consule e del senato”. Dalla enumerazion delle
parti, <emph>Per C. Rabirio</emph> accusato di ribellione: “E certo nella
presente causa veggiamo che per la natura del successo una di queste tre cose
era sommamente necessaria: o l'accostarsi con Saturnino, o l'accompagnarsi con
gli boni, o lo starsi nascosto. Lo starsi nascosto era a guisa d'una morte
grandemente vituperosa. L'accostarsi con Saturnino era di uomo furioso e
scelerato. La virtù dunque e la onestà e la modestia lo astringevano ad
accompagnarsi con gli consoli”.</p> 
<p>Dal genere, <emph>Per Milone</emph>: “Ma se la ragione ha ciò
prescritto a' dotti, la necessità a' barbari, il costume a tutte le genti, e la
natura alle fiere istesse, di riparar la violenzia comunque essi potessero dal
corpo e dalla vita loro, non potete altramente iudicar questo fatto essere
ingiusto che non abbiate anco a iudicar che a tutti coloro che abbatterano
nelle forze de' traditori convenga necessariamente, o per le loro arme o per le
vostre sentenzie, di dover morire”. Dalla specie, nella prima
<emph>Filippica</emph>: “Qual legge fu mai migliore, o più utile, o più
spesso anco desiderata in una ottima republica, di quella che terminava le
provincie pretorie non doversi ottener per maggiore spazio che per uno anno e
le consulari per due? Togliendosi via la presente legge, vi pare mai che
possiamo dire gli atti di Cesare essere servati”. Dalle cause, <emph>Per
la legge Manilia</emph>: “Laonde, o Romani, se voi volete sostener la
utilità della guerra e la riputazion della pace, non pur dovete guardar questa
provincia dalla presente calamità, ma ancora dal sospetto di ogni pericoloso
accidente che mai potesse a lei avvenire”. Dagli effetti, <emph>Per
Ligario</emph>: “La causa che mosse la guerra da principio pareva
alquanto dubbiosa, essendo dall'una e dall'altra parte qualche ragion colorata
et apparente. Ora per certo dovemo iudicar quella per migliore che è stata
favorita et esaltata dalla divina iustizia. E nel vero, a pieno conosciuta et
esperimentata la vostra clemenzia, chi non anteporebbe quella vittoria nella
quale non è perito alcuno, se non combattendo con le arme in mano?”.
Dalle cose antecedenti, <emph>Per S. Roscio</emph>: “Se per concession
delle leggi è stato ucciso Roscio, io confesso ancora per concession delle
leggi i suoi beni essere stati venduti. Ma se egli è già manifesto ad ognuno,
lui contra tutte le leggi non pur vecchie ma eziamdio nove essere stato ucciso,
io dimando per qual ragione, per qual via, o per qual legge i suoi beni siano
stati venduti?”. Dalle cose consequenti, nella settima
<emph>Filippica</emph>: “Nondimeno ha egli ricevuto una grandissima
piaga, come lo dimostra apertamente la cicatrice”. Dal pare, <emph>Per
Roscio Comodo</emph>: “Nessuna differenza è tra lo spergiuro et il
bugiardo. Perciò che colui che non ha riguardo di non dir il vero non ha anco
rispetto di commetter giuramento falso”. Dal maggiore, <emph>Per
Cecina</emph>: “Colui che ha mosso gli eserciti armati, non vi par egli
che abbia potuto anco muover gli uomini riposati e lontani dall'esercizio delle
armi?”. Dal minore, <emph>Per la legge Manilia</emph>: “I vostri
maggiori infinite volte hanno preso le arme per gli oltragi fatti contra
mercanti e marinari. E voi, essendo stati uccisi in un tempo et ad un sol
nuncio tante migliaia de' cittadini romani, con che animo esser dovete?”.
Dalla similitudine, nella ottava <emph>Filippica</emph>: Se nel corpo nostro vi
è alcuna parte guasta e corrotta, comportiamo a conservazione del tutto che
ella sia abbrucciata o tagliata via, acciò che non apporti danno al rimanente.
Così nel corpo della republica, a fine che il tutto sia salvo, dovemo smembrar
ogni parte pestifera e pericolosa”. Dalla dissimilitudine, nella terza:
“Il giorno certo e determinato, non come ne' sacrificii, così nel ridur
il consiglio deve essere aspettato da noi”. Dagli aggionti, o vero da'
consentanei, <emph>Per la legge Manilia</emph>: “Questa fede e credenza
de' danari che vanno attorno per Roma e per la piazza, sono intricate con le
facultà di coloro che traficano in Asia; non possono andar quelle in ruina che
non traano seco insieme insieme ancor questi altri”. Dalla repugnanzia,
<emph>Per Milone</emph>: “Colui, dunque, che egli non ha mai voluto con
la grazia di tutti privar di vita, averà egli voluto poi con altrui
querelle?”. Dalla contrarietà, per l'istesso: “Qual sarebbe mai
stata, dunque, iusta cagione di restituirmi, se non fosse iniusta di avermi
bandito?”. Dalle cose iudicate, per l'istesso ancora: “Dicono non
essere lecito di mirare lo splendore di questa aria a chi confessa di aver
ucciso altrui. In qual città questi uomini imprudentissimi vogliono sostener
una così pazza conclusione? Veramente in quella che vide il primo iudicio
capitale di M. Orazio, uomo fortissimo, che non essendo ancor libera la città,
fu nondimeno assolto dal popolo romano, confessando egli di aver ucciso di sua
mano la propria sorella”. Dall'autorità, <emph>Per Archia poeta</emph>:
“Non si trova alcuno così alieno dalle muse, il quale non consenta le sue
laudi essere in versi commendate all'eternità. È fama Temistocle uomo
prestantissimo nella città di Atene, essendo dimandato qual suono e qual voce
sentisse egli più volentieri, aver risposto quella di colui dal quale fosse
ottimamente esaltata e predicata la sua virtù”.</p> 
<p>Ma trascorriamo all'altra maniera di prove, con la quale ci rendiamo
benivoli gli ascoltanti. Perciò che suol valer grandemente per tirar il iudice
e favoreggiarne, che da lui siano approvati i costumi, la vita, i fatti, la
creanza e gli andamenti dell'oratore, e che siano riprovati quegli degli
adversarii. Gli si rendono amorevoli e grandemente affezionati coloro che
odono, per la gravità e per la dignità della sua persona, per le cose da lui
virtuosamente operate, per la bona esistimazion della vita, per la
piacevolezza, per la leggiadria, per la facilità del parlare, la liberalità,
per la pietà, per la gratitudine e, finalmente, per la dimostrazione di una
certa modestia nel volto e nelle parole, di maniera che se gli occorrerà di
essere alquanto aspero contra altrui, dimostri di farlo sospinto e mal
volentieri. Giova ancora sommamente il rappresentar i costumi di coloro che
difendiamo, facendoli apparir per iusti, per innocenti, per religiosi, più
tosto timidi che arroganti, umili che altieri, rispettosi che insolenti,
pazienti che ingiuriosi. Tutte queste cose iudiciosamente e con affetto
trattate dall'oratore, ne' proemi, nelle narrazioni, e nelle conclusioni, hanno
tanta possanza che alle volte vagliono più che tutte le sorti degli
argumenti.</p> 
<p>A questa parte segue quell'altra totalmente diversa, la quale è riposta nel
trapportar impetuosamente le voluntà degli auditori alle perturbazioni et agli
affetti dell'animo, alla quale avanti che si lasci condur l'oratore, deve
considerar molto bene se la natura delle cause il comporterà. Imperò che nelle
poco importanti non si deono admetter queste ardentissime faci, né dove non si
possa sperar che elle siano per far qualche effetto, acciò che non siamo
giudicati per imprudenti e degni di riso e di odio, cercando cose o vero
totalmente inconvenienti o vero totalmente impossibili. Doverà egli parimente
investigar con ogni diligenzia a che parte sia maggiormente inclinato l'animo
del iudice, che openion, che iudicio, che espettazion egli abbia, e fino a che
termine paia più facilmente lasciarsi condur dall'orazione, acciò che più
agevolmente lo possa egli sospinger ovunque gli parerà. Ma entrando poi nello
spazioso campo degli affetti, dimostrerà con ogni artificio, e con le sentenze
e con le parole e con il volto e con la voce, e con le proprie lagrime se
accaderà, di tener impresse e scolpite tutte quelle passioni alle quali vorrà
incitar altrui, essendo cosa difficile il muover a sdegno, a malivolenza, a
misericordia, se chi parla non farà prima scorgere in se stesso manifestissimi
segni di essere egli delle medesime fiamme tutto arso et infuriato.</p> 
<p>Le più importanti perturbazioni che si hanno o vero ad accendere o vero ad
estinguere nelle menti degli ascoltanti sono l'amore, l'odio, la ira, la
invidia, la misericordia, la speranza, l'allegrezza, il timore e la mestizia.
Acquisteremo l'altrui amore se dimostreremo di voler difender quello che sia
per dover essere utile a coloro che saranno per iudicarne, e se parerà che noi
ci affatichiamo in difesa degli uomini da bene o vero per quegli che ad essi
sono di beneficio. Dovemo oltre ciò ingegnarci di far vedere nella causa che
trattaremo essere non pur onorevolezza ma ancora utilità, e colui che
difenderemo aver operate tutte le cose a loro sempre e non mai ad utile di se
stesso. E tutto questo faremo accortamente con ogni modestia, acciò che mentre
noi procuriamo di acquistargli la benivolenza di chi ascolta, esaltando
grandemente la sua gloria e virtù, non gli acquistiamo più tosto invidia e
malivolenza. Da' luoghi contrari procacceremo odio a' nostri nemici e lo
rimoveremo da noi stessi. Tutte queste parti adopereremo similmente nel
commover e nel racquettar l'iracundia. Perciò che se accresceremo qualche
malvagia operazione degli adversari che sia dannosa e perigliosa a coloro che
ne hanno a iudicare, allora accenderemo odio appresso loro; ma se faremo il
medesimo delle cose fatte non contra essi ma contra i boni o contra quegli che
non si deve o contra la republica, allora partoriremo una certa malivolenza et
offesa di animo non molto differente da quella dell'odio e dell'iracundia. Si
genera la temenza negli animi di chi ode o da' pericoli proprii che gli possono
avvenire, o vero da quelli che possono avvenire communemente a tutti; ma quella
de' pericoli particolari, essendo più intrinseca, travaglia molto maggiormente
di quell'altra. Ma anco questa comune la dobbiamo ridure alla medesima
condizione. L'istesse regole et avvertimenti si potranno osservar
nell'accrescer e nel temperar la speranza, il desiderio, l'allegrezza e la
mestizia. Perciò che la speranza et il desiderio si risveglia con l'indur gli
uomini ad aspettar et a bramar qualche gran bene che a loro prossimamente possa
avvenire; e l'allegrezza, con il rappresentarlo dinanzi agli occhi; e la
mestizia, col raccontar avvenimenti pieni di miserie e di calamità.</p> 
<p>Ma tra tutti questi movimenti dell'animo il più veemente et il più difficile
è senza dubbio alcuno quello della invidia, così nell'accenderla come
nell'estinguerla e nel mitigarla. E gli uomini sogliono portar invidia
massimamente a' loro uguali, quando gli veggono essere inalzati in un tratto a
molte grandezze e se stessi non essere riguardati né avuti in alcuna
considerazione. Abbiamo invidia alle volte grandemente anco a' superiori, e
spezialmente se essi ne vanno oltre modo superbi et altieri, trapassando per
gli avuti onori e dignità i termini di ogni convenevolezza. Queste tai
prosperità di fortuna se vorremo reccar nell'animo del iudice a quella invidia
che possiamo maggiore, potremo dire elle non essere state mai acquistate con
alcuna virtù, ma con inique operazioni e scelerate. E se elle saranno per
aventura onoratamente conseguite e riputate per tali, allora aggiongeremo
essere molto maggiore la insolenza e l'alterezza di chi le possederà di quello
che fosse già mai alcun suo merito. Me se per lo contrario ne fia di mestieri
di rimover la invidia e di racquettarla, affermeremo essere acquistate con gran
fatiche e pericoli e non a proprio commodo, ma ad utilità publica e comune di
tutti, e la gloria per esse a lui attribuita per consentimento universale non
la stimar punto, quantunque ella meritamente se gli convenga. Cercheremo,
dunque, ad ogni modo di render minore quella cattiva openione diseminata dagli
adversarii, dimostrando gli avuti onori essere stati sempre mescolati con
infinite disgrazie et adversità.</p> 
<p>Muovesi la compassione se chi ascolta può essere indotto a considerar le
altrui miserie et a far paragone particolarmente con quelle che a lui saranno
infelicemente avvenute, et a ramembrar in se stesso con quanto dolore le abbia
egli tolerate. Imperò che ascoltiamo con molta misericordia i vari accidenti
delle umane disaventure se elle saranno specialmente raccontate con affetto e
con voce mesta e dolente. Ma infinitamente ci muoviamo alle lagrime quando
sentiamo l'altrui virtù e bontà essere oppressa da malvagia et inimica
fortuna.</p> 
<p>Or sì come quella maniera di prove che è posta nella commendazione della
vita e de' costumi deve essere piena di una certa dolcezza e piacevolezza, così
questa che aspetta a concitar il iudice et a travagliarlo doverà essere tutta
altiera e veemente.</p> 
<p>Ma tra queste due parti, fra se stesse tanto diverse, è una certa
somiglianza indistinta et occulta; perciò che non così in un tratto si
trappassa dall'una all'altra, ma il fine di questa ha una certa convenienza col
principio di quella, di maniera che non si scorge differenza veruna. Onde in
ambedue, sì come i comminciamenti sono tardi, così i finimenti deono essere
alquanto continuati e sospesi. Per il che non dovemo salir così incontinente
alla orazione affettuosa, e quando pur vi siamo entrati, non dobbiamo così
subitamente partirci. Ma conducendo noi con tre cose, come abbiamo detto, chi
che sia a favoreggiarne o insegnando o muovendo o conciliando, una di queste
tre solamente dovemo mostrar di dover fare, cioè di non aver altro in animo che
di insegnare; le altre due poscia deono essere sparse per tutta la orazione,
quasi come sangue nascosto nelle vene del corpo.</p> 
<p>Ma perciò che il riso e le facezie appartengono al gratificarci gli auditori
et al raddolcir e mitigar le perturbazioni dell'animo, et alle volte ancora
alla risoluzione degli argumenti, seguendo toccheremo brevissimamente ciò che
nella presente materia ne parerà di maggior importanza. Cinque cose, dunque,
intorno al riso si sogliono considerare, ciò che egli si sia, onde proceda, se
aspetta all'oratore di muoverlo, fino a che termine gli si conceda di poter ciò
fare, e quante maniere de' ridicoli si ritrovino. La prima, che va
diligentemente investigando che cosa sia il riso, in che parte dell'anima egli
si stia, la rimetteremo a' filosofi naturali, non essendo ella molto necessaria
né propria a ciò che tuttavia parliamo. Ma il luogo ove sono riposti i ridicoli
si contiene in una certa disconvenienza e deformità dell'animo, del corpo e
delle cagioni esterne, senza altrui dolore, accompagnata da qualche novità e
per consequente d'ammirazione: perciò che queste cose sole ci fanno
manifestamente, ridere. E per certo il muover riso è appropriato all'oratore
per infiniti rispetti e perché gli acquista benivolenza e perché lo rende
appresso gli altri maraviglioso, così nel risponder agli adversari come nel
pungerli con qualche leggiadro motto et accordo, e perché leva loro l'autorità,
gl'impedisce, gli spaurisce, gli fa arrossire, perché dimostra una certa
civiltà e creanza piena di un gentile accorgimento, perché tempera la severità,
leva la mestizia, e, finalmente, perché alle volte toglie via con leggiadre
maniere quegli argumenti che altramente con gran difficultà si potrebbono da
noi distogliere. Nella qual considerazione dovemo però aver questo riguardo di
non cercar di far ciò né contra malvagi e scelerati, né contra coloro che si
ritrovano in qualche grave miseria e calamità, né contra coloro che sono
riputati et avuti cari; perciò che quegli primi deono essere travagliati con
maggior castigamento che non è quello delle facezie, et i secondi non meritano
esser beffati se non quando sono per aventura tanto leggeri che vadino altieri
e si vantino arrogantemente. Contra gli ultimi non dovemo noi, imperò che una
sì fatta impresa ne apporterebbe più tosto grave odio che benivolenza.
Conciteremo dunque il riso contra coloro solamente che non sono né in molto
odio né in molta miseria né in molta autorità, nel che poi osserveremo questa
ferma regola di non usar alcun motto freddo e senza grazia e di non muover
soverchio riso, ma con un certo temperamento.</p> 
<p>Delle facezie sono due maniere; l'una è riposta nella cosa, l'altra nel
detto. La facezia è nella cosa quando raccontiamo con vaghezza qualche novella
intiera e continuata, nella quale narrazione cerchiamo di esprimer sì
fattamente gli andamenti, i gesti, i costumi, le parole et il volto di cui si
favellerà, che paia agli ascoltanti il tutto allora quasi presente. La facezia
che è nel detto e nel motto si fa con un certo leggiadro accorgimento o del
concetto o delle parole, ma questa delle parole si toglia via, levandole noi e
tramutandole, e quella del concetto rimane con qualunque guisa di parole sarà
da noi spiegata. E perciò che il numero delle facezie e de' ridicoli è quasi
infinito, ci contenteremo di quanto abbiamo fin qui brevemente trattato.</p> 
<p>Et avendo noi già a bastanza discorso intorno alla comune materia di tutti i
tre generi delle cause, demostrativo, deliberativo e iudiciale, perverremo a
quella più particolare di ciascheduno, e per comminciar dal genere che consiste
nella laude e nel vitupero, dovemo sapere che negli uomini sono alcune cose da
desiderare et alcune altre da laudare. Desideriamo le ricchezze, la nobiltà, i
parentadi, le amicizie, le commodità, la sanità, la bellezza, la gagliardia et
altre somiglianti, o del corpo o forestieri che elle si siano; ma perciò che la
virtù et il vizio si scopre oltre modo nell'usarle bene o male, quando ne
occorrerà commendar alcuno dovremo spiegar questi tali commodi del corpo e
della fortuna nelle nostre orazioni, a tal che se colui che prenderemo a
commendare gli averà posseduti, dimostriamo lui avergli virtuosamente
adoperati; e se non gli averà posseduti, non averli molto stimati; e se gli
averà perduti, aver ciò tolerato con gran modestia e sapienzia. E per certo è
rara gloria non divenir altieri per le dignità, non usar insolenza per
l'abondanza delle ricchezze, non voler sovrastar agli altri per qualche
prosperità di fortuna, acciò che le molte commodità e facultà non paiano essere
mai state cagioni di superbia e de' sfrenati desiderii, ma sì bene di modestia
e di cortesia. La virtù, la qual sola da se stessa è laudevole e senza la quale
non è lodata in noi cosa alcuna, ha molte parti. Altre sono de' costumi, le
quali essendo riposte nella nostra volontà sono chiamate volontarie, come è
iustizia, fortezza e temperanza. Altre sono in noi generate dalla natura, le
quali sono chiamate non volontarie, come è l'ingegno, la memoria, la prontezza
nell'apprendere, la facilità, la prudenzia, la sapienzia, la sagacità. Da
queste due maniere, quelle si deono spezialmente commendare le quali tendono al
beneficio non di colui che le possiede, ma degli amici, de' parenti, della
patria, di tutta la umana generazione. Nondimeno, congiungeremo nelle nostre
orazioni fatte in altrui laude ambedue queste sorti di virtù, udendo gli uomini
con somma loro sodisfazione essere in altrui esaltate non solamente quelle
azioni che sono a loro utili ma eziandio quelle parti che sono degne di
ammirazione. Ma perciò che ognuna di esse ha le sue particolari proprietà, nel
provar che alcuno sia giusto spiegheremo ciò che egli averà operato iustamente,
fedelmente, legitimamente; e così faremo in tutte le altre sue operazioni,
riferendole secondo la loro qualità all'officio di questa e di quell'altra
virtù; ma tra tutte sono più chiare e più illustri e fanno maggiormente fede
dell'altrui bona volontà, quelle che sono operate dagli uomini valorosi senza
speranza di alcun premio, anzi con molte fatiche, disturbi e difficultà,
potendo sì fatte azioni essere celebrate con ornamento et esaltate con
ammirazione, et essendo indicio di gran magnanimità procurar agli altri utilità
e sicurtà con travaglio e pericolo di se stesso. È, oltre ciò, suprema lode
comportar animosamente con molta sapienza i colpi della fortuna, non perdersi
di animo nelle adversità, ritener una certa grandezza e dignità nelle cose
aspere. Apportano similmente ornamento gli onori conseguiti, i premi statuiti
all'altrui virtù per deliberazion publica, i fatti approvati per iudicio
universale di tutti e, finalmente, la felicità, quasi iusto guiderdone per
divina disposizion conceduto.</p> 
<p>Doveremo, dunque, eleger tutte quelle azioni che saranno e famose et
illustri e nove e prime e sole, perciò che le umili, le solite, le comuni non
sogliono apparir degne di gran maraviglia.</p> 
<p>Delle vituperazioni non diremo altro, potendosi elle prendere dalle regole
contrarie senza molta difficultà. Onde, passeremo a quel genere di cause che è
posto nelle consultazioni delle cose publiche; delle quali le più importanti e
le più illustri sono quelle che aspettano all'entrate degli stati (come sono
dacii, gabelle, tributi), quelle che aspettano alla pace et alla guerra, quelle
che aspettano alla custodia delle provincie e delle città, quelle che aspettano
alle vettovaglie che si conducono di fuori a noi e che si portano da' nostri
paesi ad altre nazioni, e quelle che aspettano alla proposta delle leggi. In
ciascuno di questi cinque capi, e d'ogni altro che occorrerà, due controversie
vengono specialmente in deliberazione: di una e di un'altra proposta utile,
quale sia più utile; et allora ricorreremo alla comparazione di questa e di
quella, dimostrando ciò che noi difendiamo essere o tanto utile o più utile di
quello che difendono gli adversari; o vero a qual più ci dobbiamo appigliare, a
quella che averà in sé utilità o vero a quella che averà in sé onorevolezza. Le
quai due cose, perciò che in molte occasioni pare che non siano tra se stesse
congionte, chi difenderà la utilità racconterà i commodi che da essa ne
provengono, i guadagni, i piaceri, le contentezze, la sicurtà e la difesa de'
nostri stati, dicendo senza la utilità non potersi conservar né anco la dignità
né l'autorità delle republiche; chi difenderà la onorevolezza doverà andar
raccogliendo quegli essempi de' nostri maggiori che saranno gloriosi con
qualche pericolo, ramemorando quante imprese totalmente dannose abbiano
prontamente accettate per mantener la iustizia, la fede, la riputazione,
l'onore, la dignità. Dimostrerà oltre ciò la utilità proceder sempre dalla
onorevolezza e non essere mai discompagnata da quella. Rivolgerà la sua
orazione ad inalzar gli animi di coloro che ne ascoltano alla gloria, alla bona
fama, alla bona esistimazione, et a rimovergli dal dispreggio, dalla vergogna,
dal vitupero, dalla infamia, ora con esortazioni accorte e gravi, ora con la
commemorazion di alcun fatto glorioso et illustre, usando sentenze di tal
maniera che siano corrispondenti alla qualità del soggetto. Onde il favellar in
simili cause par veramente opera di persona di onoratissime condizioni, dovendo
ella proveder con l'intelletto, provar con l'autorità, indur con la orazione
intorno a molte importantissime deliberazioni, nelle quali consiste la
conservazione e la felicità delle genti, de' popoli e delle republiche.</p> 
<p>Dunque, nel consigliar la principal cosa e la più desiderabile dobbiamo
riputar che sia veramente l'onorevolezza; e chi giudica la utilità, non mira
già egli a che deve attender chi procura di persuadere, ma a che gli uomini
naturalmente per il più sogliono essere inclinati. Perciò che non è alcuno,
specialmente in una illustre città, che non sia di openione doversi apprezzar
molto più la onorevolezza; ma alle volte vince la utilità, quando temiamo che
senza quella non si possa conservar né anco quest'altra. Così nell'esortar
all'una come all'altra si deve ancora alle volte considerar quello che si può
fare e quello che non si può fare; quello che si può fare con facilità e quello
che si fa con difficultà; quello che è necessario e quello che non è
necessario; quello che è importante e quello che non è importante; quello che è
opportuno e quello che non è opportuno; e spesso ancora quello che è
dilettevole e quello che non è dilettevole; essendo molti che, avezzi a vivere
deliziosamente e disolutamente, quasi in ogni loro consultazione prepongono il
giocondo all'utile et all'onesto.</p> 
<p>Ora, perciò che nelle deliberazioni publiche è somma la riputazione di
coloro che odono e di coloro che parlano, e le cause che vi si trattano sono di
grandissima importanza, deono ancora i concetti e le sentenze essere gravissime
et illustri. Onde rivolgeremo la maggior parte della orazione ad eccitar gli
animi o a speranza, o a timore, o a desiderio di gloria, et alle volte a
rimovergli dalla temerità, dalla iracundia, dalla invidia, dalla iniuria, dalla
crudeltà, ora con qualche esortazione, ora con la commemorazion di alcun fatto
glorioso et illustre. Ma imperò che le forme de' governi e delle republiche
nelle quali per aventura ci occorrerà travagliarci non sono tutte d'una
medesima qualità né si propongono il medesimo fine, dovemo sapere quante e
quali elle si siano, per poter accommodar la orazione a quello che ciascuno si
proporrà. Tre sono dunque le maniere de' stati: di un solo, de' pochi e de'
molti; se un solo signoreggia et attende al beneficio comune, si chiama re o
ver prencipe; se all'utile proprio e particolare, si chiama tiranno; se
governano pochi boni e virtuosi, stato degli ottimati; se pochi ricchi et a
beneficio di se stessi, stato de' potenti; se molti a beneficio comune,
dimocrazia; se a vivere licenziosamente, confusione sarà nominata. Pertanto, se
parleremo o in un regno legitimo o nello stato de' pochi boni o nello stato de'
molti boni, attenderemo ad argumentar dalla onestà, dalla iustizia e da tutte
le altre virtù. Se favelleremo negli stati viziosi e non regolati, attenderemo
ad argumentar dall'accrescimento delle facultà, dal guadagno e dalle
ricchezze.</p> 
<p>Resta a dire del genere iudiciale, che ha per suo proprio soggetto tutte
quelle differenze, o civili o criminali, che possono venir in iudicio; in
alcune delle quali si ricerca se l'imputazione è vera o no, in alcune si
ricerca la iustizia e la iniustizia del fatto, in alcune si ricerca la sua
deffinizione. Nelle contenzioni nelle quali si disputa se l'imputazione è vera
o no, l'accusatore, argumentando, procurerà di dimostrare nel reo essere stata
la causa che lo sospinse, la voluntà, la possibilità e gl'indici seguiti dopo
il fatto. Per dimostrar la causa, proverà in lui odio precedente, iniurie
ricevute, ardor di vendetta, disdegno, desiderio di onore, di gloria, di
ricchezze, d'imperio, amore, temenza della propria vita, povertà, debiti,
speranza di poter fare il delitto, di occultarlo, di difenderlo, o di poter
fuggire; oltre ciò natura malvagia, crudele, furiosa, sùbita, inconsiderata,
intolerabile, impaziente. Renderà chiara la voluntà se farà vedere che egli lo
abbia desiderato, e che lo abbia anco già altre volte tentato, e che era
necessario per molti rispetti che il facesse, e che si abbia già anco
apparecchiato di farlo. La possibilità si proverà dalle amicizie, dalle
compagnie, da' favori, dalle commodità, dalle occasioni. Il successo del fatto
lo confermerà dagl'indici occorsi, come dalle mani, dalle vestimenta, dalle
armi bruttate, da qualche cosa tolta dalla persona del morto, da qualche cosa
lasciata, dalla pallidezza, dal tremar, dal non responder a proposito,
dall'esser trovato solo in quel luogo. Se non potrà egli per aventura far
palese il successo del fatto da' predetti segni e conietture, si fermerà nelle
cause e nella possibilità. Perciò che chi ha avuto cagione di far alcun
maleficio e lo ha potuto fare, si presume che lo abbia egli anco fatto, avvenga
che non si potesse provare. Colui che difenderà, all'incontro, riproverà prima
le cagioni, o negandole o dimostrando essere state comuni parimente ad altri né
essere state di tanta importanza, et il reo aver potuto ciò fare assai più
commodamente per il passato. Poi venendo alla voluntà, se la causa gli lo
permetterà, dirà lui essere persona di una santissima et innocentissima vita, e
sempre solita di ubbidir alle leggi et alla iustizia, né mai aver commesso,
quantunque gli sia stata data eziamdio la cagione, cosa alcuna somigliante.</p>

<p>In quanto si aspetta poi alla possibilità, ricorrerà egli a provar lui non
essere di tanta potenza né di tante forze né di tanto ardire, e non aver mai
avuto né luogo né tempo ad un tanto maleficio, né essere stato così imprudente
che facesse quello che non potea mai sperar di dover nascondere, né di dover
fuggire, né di dover diferir la pena più lungamente. Gl'indici del successo
confuterà egli dicendo non essere tali che dimostrino l'incolpato solamente
aver commesso quel tal delitto, anzi essere comuni con molti altri. Nelle cause
poi nelle quali si confessa il fatto ma si difende come iusto, l'accusatore si
sforzerà di dimostrar l'offesa essere stata contra la equità naturale, contra
le leggi, contra le usanze, contra iustizia, provando poi essere fatta
pensatamente, con fraude, per elezione, a fine di oltraggio, et aggravando le
circonstanze del fatto quanto maggiormente potrà. Poscia, produrà le pene
statuite dalle leggi e da' iudici altre volte seguiti in simili cause, onde
finalmente dimanderà che il reo sia aspramente castigato. Il difensore,
dall'altra parte, se averà argumenti di provarlo, risponderà essergli stato
lecito e necessario per riparo della propria vita, dell'onore, della fama,
della riputazione, per la republica, e non aver potuto far altramente, né aver
operato contra la disposizion delle leggi. Per le quali ragioni ultimamente
insterà che il suo cliente debbia essere largamente assolto per onestà e per
iustizia. Se non potrà difenderlo per questa via, vederà egli di ricorrer
all'errore, al caso, all'imprudenza, supplicando per qualche suo benemerito o
de' suoi maggiori che gli sia perdonato.</p> 
<p>Segue la contesa dell'imposizione del nome, quando confessiamo il fatto ma
non però concediamo doversi così chiamare, come se affermando di aver tolto,
diciamo non aver rubbato; aver percosso, ma non aver iniuriato; aver parlato
con gli nemici, ma non aver usato tradimento; nelle quali disputazioni veniremo
a deffinir et a descriver ciò che sia furto, iniuria, tradimento. Perciò che
colui che toglie può non commetter furto, quando non intende di procurar danno
ad altrui et utile iniustamente a se stesso; e chi percuote può non iniuriar,
quando non ha animo di offender; e chi ha parlato con gli nemici può non aver
usato tradimento, quando egli fosse condesceso a tal atto per ingannargli, per
iscoprir i loro secreti o per beneficio della patria. Doverà dunque e
l'accusatore et il difensore a suo utile usar la deffinizione, o la
descrizione, o la informazione del nome; ma l'uno per fare che il reo sia
maggiormente castigato, e l'altro per assolverlo o per diminuirgli la pena.
Onde ciascuno attenderà ad operar talmente che la sua deffinizione sia più
appropriata all'uso del parlar comune et alla intelligenza degli ascoltanti.
Ora se non potrà l'oratore prevalersi di alcuna di queste tre maniere de'
stati, vederà egli confessando liberamente la colpa del suo cliente e
dimostrando il pentimento del fatto e rimettendolo alla clemenzia del principe,
di ricorrer alla deprecazione, nella quale all'incontro del commesso maleficio
rappresenterà alcun suo fatto che sia onesto, allegherà l'eccellenza di qualche
arte o profession pregiata et utile al beneficio publico, et a paro della sua
persona riponerà altre benemerite de' suoi più stretti amici e parenti, del
padre, de' figliuoli, della famiglia. Ma una tal maniera di difesa, sì come ha
luogo dinanzi un prencipe di potestà assoluta, così non ha luogo dinanzi un
iudice ordinario, esecutor delle leggi e degli ordini della città.</p> 
<p>Mi pare di aver detto fin qui a bastanza quanto al nostro proponimento si
apparteneva delle dottrine più importanti che si richiedevano alla persona
dell'oratore, delle questioni che gli si appresentavano, delle prove comuni
così inartificiose come artificiose che gli erano necessarie per difenderle e
per sostenerle e della materia propria di ciascun genere, demostrativo,
deliberativo e giudiciale. Segue a ragionar brevemente della disposizione,
senza la quale tutte le predette parti, quasi membra disunite e discompagnate
dal loro proprio corpo, sarebbono di nessun valore. Di questa, l'una maniera è
naturale, quando così guidati da un certo instinto primieramente cerchiamo di
prepararci l'animo degli ascoltanti, facendogli benevoli, attenti et amaestrati
alla futura disputazione; poscia, quando raccontiamo il fatto, constituendo la
questione; indi, quando proviamo quella parte che torremo a sostenere,
confermando le nostre ragioni e rimproverando le contrarie; e, finalmente,
quando conchiudiamo, riducendo per ennumerazione a memoria del iudice gli
argumenti addotti nella nostra confermazione, o procurando per amplificazione
di rendergli sospetti et odiosi gli adversarii, o vero a raccomandargli con
modestia e temperamento color che difenderemo. L'altra è artificiosa, che è in
tutto rimessa al iudicio et alla prudenza dell'oratore, il quale ora discende
al primo tratto alla disputazion della causa senza altro proemio, ora dopo la
narrazione ricorre a qualche digression fuor di ciò che si avea proposto, ora
fa il medesimo nel mezzo della confirmazione istessa e dopo la confirmazione
ancora, accommodandosi alle occasioni che variamente gli si offeriscono et
avendo la mira alla utilità della causa, non ubbrigandosi più a questo ordine
che a quello.</p> 
<p>Ma delle molte ragioni che doveremo noi usar nelle dispute, se l'una non
dipenderà dall'altra, adopereremo a nostro arbitrio quella via di proceder che
ne parerà, e se elle averanno una certa concatenazion fra se stesse, tal che
l'una faccia l'adito alle altre, incominceremo da quelle dalle quali le
sequenti derivano, avendo però sempre dinanzi agli occhi di parte in parte
questo avvertimento: di collocar nella prima e nell'ultima schiera le più
gagliarde et le più importanti, e nella mezzana le mediocri, acciò che queste
ricevano autorità e possanza da quelle. Le prove che si aspettano al muover
doveranno sempre andar dietro a quelle dell'argumentar, mal potendo concitar
l'animo degli ascoltanti l'oratore ad alcuno effetto se egli prima non
dimostrerà di grado in grado l'imputazione essere o vera o falsa, o questa o
quella, o iusta o iniusta. Tra l'una e l'altra di queste due guise di prove
alle volte saranno interposte, quasi come brievi proemii, alcune conciliazioni
che rendano gli auditori benevoli alla nostra causa e disposti all'audienza di
quelle parti che saranno di maggior importanza.</p> 
<p>Dopo ben considerate e distinte nella nostra mente le questioni e le prove,
comminceremo finalmente a pensar che proemio dobbiamo noi preponer a tutta
l'orazione, il quale, avvenga che primo si proferisca, è però l'ultimo che si
compone. Perciò che volendo chi parla non incorrer in alcuni principii comuni,
vulgari e puerili, fa di mestieri che egli esamini con gran diligenza tutte le
ragioni più principali, tutti i luoghi degli affetti, tutti gli avantaggi, onde
possa elegersi tal esordio che sia quasi un estratto delle prove che poi
doveranno più copiosamente seguire. Ma sì come le entrate de' tempi e delle
case illustri deono esser conformi alla qualità di tutto l'edificio, così deono
anco essere i proemii alle loro orazioni, ma in tal guisa però, che sempre da
alquanto lievi e mediocri comminciamenti vadino poi inalzandosi e pigliando
spirito di grado in grado, imitando le cose prodotte dalla natura, le quali non
così al primo tratto ma a poco a poco crescendo pervengono alla loro debita
perfezione. Pertanto, nelle cause di non molta importanza non accaderà che
ricerchiamo proemio altramente, ma quando pur lo doveremo usar, lo potremo
prender commodamente o vero dalla persona nostra, o vero dalla persona del reo,
o vero dalla persona dell'avversario, o vero dalla cosa istessa, o vero dalla
persona di coloro che ne ascoltano. Si piglieranno dalla persona nostra se
scopriremo in noi stessi bontà e prudenza, e verso coloro che odono, fedeltà.
Si piglieranno dalla persona di coloro che difendiamo se gli dimostreremo
liberali, iusti, religiosi, oppressi da malvagia fortuna, degni di compassione,
e non colpevoli delle imputazioni loro attribuite. Si piglieranno dalla persona
degli avversarii da' luoghi contrarii. Si piglieranno dalla cosa istessa se
diremo ella essere iusta, onesta, degna di essere favoreggiata da tutti i boni
o vero se la dimostreremo crudele, orrenda, intolerabile, nova, indegna,
contraria alla comune openione. Si piglieranno dalla persona degli ascoltanti
se, modestamente laudandogli, procureremo di far che ne siano favorevoli e che
abbiano bon concetto di noi e della nostra causa.</p> 
<p>Ma la maggior parte de' principii che spettano o vero a concitar il iudice o
vero a raddolcirlo, si potrà pigliar commodamente da quegli affetti che saranno
più proprii della causa, però con qualche temperamento. Perciò che non dobbiamo
fonderli così totalmente, ma in tal maniera che inducano altrui ad ascoltarci
con amore e con benignità. Oltre ciò doverà il proemio essere talmente
concatenato alle altre parti della orazione che sia come capo congionto con
tutto il corpo, e non come separato dalle altre membra.</p> 
<p>La narrazione non sempre ha luogo; imperò che se egli sarà stato narrato
dagli avversarii sì fattamente che il iudice non abbia alcuna difficultà
intorno al fatto, non occorrerà più che noi la usiamo, bastando solamente la
proposizione o lo stato della difficultà. Per la qual cosa le conviene
sommamente la brevità, essendo la disputa quasi tutta la sostanza della causa e
questa altra solamente come una certa introduzione di lei. Le conviene la
chiarezza, perciò che non facilmente né distintamente compresa la questione,
non si possono ben comprender le sue proprie prove e particolari. Le conviene
finalmente la verisimilitudine, per dar anco credenza alle ragioni et agli
argumenti che seguiranno, i quali in essa doveranno essere diseminati con gran
prudenza et artificio. Ora, la narrazione sarà breve se non vi ricercheremo di
far amplificazioni né argumentazioni, ma solamente una semplice esposizione del
successo. Averà la chiarezza se la sarà piana, facile, distinta, se commincerà
dalle cose non molto lontane, se averà riguardo all'ordine de' tempi e delle
cose occorse. La verisimilitudine non potendo ella acquistarsela
dall'argumentazione, la doverà procurar dal servar le proprietà delle persone
secondo gli affetti, secondo le virtù, secondo le età, secondo le fortune e
secondo tutte le altre circonstanze che occorreranno. Perciò che quando ella è
tale, oltra che sarà verisimile diletterà anco mirabilmente.</p> 
<p>Segue la disputazion della causa, la quale è compartita nella confirmazione
e nella confutazione, non potendo noi altramente sostener le nostre ragioni
senza riprovar le contrarie, né potendo riprovar le contrarie senza
confirmazion delle nostre.</p> 
<p>Ultima è la conclusione, la quale ha tre parti: la enumerazione, per ridur a
memoria degli ascoltanti le cose dette nella precedente disputazione;
l'amplificazione, per muovergli ad ira, ad odio, ad invidia contra gli
avversari, et ad amore, a misericordia verso i nostri clienti; e la
raccomandazione e gratificazione, per dimostrar nelle nostre persone costumi e
qualità degne di acquistarne credenza e grazia appresso gli auditori.</p> 
<p>Or essendo composta ogni orazione di cose e di parole, et avendo noi
brevemente trattato delle cose e della loro disposizione, segue che ragioniamo
delle parole, e come le possiamo eleger sole e per stesse, et in che maniera le
dobbiamo poi considerare accompagnate l'una con l'altra. Delle parole dunque
semplici che noi usiamo per manifestar ciò che abbiamo in animo, altre sono
fatte di novo, altre sono forestieri, altre sono proprie, altre sono
traportate. Le parole fatte di novo sono le ritrovate primieramente da chi che
sia, o col congiungimento di questa e di quella, come appresso Dante “
imperlar, mostrar”; o senza congiungimento, come appresso il medesimo
“penelegiare ”. Ambedue queste maniere non meno doveranno essere
fuggite da noi di quel che sogliono essere gli scogli del mare da' naviganti,
essendo e questi e quelle grandemente pericolose; perciò che se ottimamente le
imagineremo e le componeremo, pochissima anzi, nessuna laude, se non così
perfettamente, gravissimo biasmo, ne riporteremo. Per la qual cosa avvertiremo
di non fingerle se non quando pur siamo astretti dalla necessità, e ciò con
qualche riguardo e con iudicio. Forestieri sono le tolte da altre lingue, come
dalla provenzale “ sovente, guiderdone, assembra ”, dalla latina
“vestigia, esclusa, senile, delicie, plaustro, delinque ”, et
infinite altre; le quali doveremo adoperar non così licenziosamente ma con
qualche rispetto. Perciò che se l'oratore le introducesse in gran copia,
toglierebbe lo splendore alle pure natìe toscane et italiane. Pertanto
sceglieremo quelle che, già longo tempo usate, hanno avuto grazia di essere
accettate universalmente da tutti, come del paese. Parole proprie sono quelle
che in ciascuna lingua da principio sono state imposte alle cose istesse per
significarle; delle quali avendo noi sempre la mira all'uso del parlar comune e
degli scrittori più approvati et al consiglio delle orecchie, elegeremo le
dolci, le chiare, le sonanti, le ricevute generalmente da tutti i boni; e
lasceremo le dure, le difficili, le aspere, le oscure, le troppo antiche e già
dismesse da' iudiciosi. Ci serviremo oltre ciò, in luogo di proprie, di quelle
altre che sono termini di ciascuna arte, e che nelle città sono attribuite agli
ufficii, a' iudicii, a' magistrati. Diremo più presto “invenzione”
che “ritrovamento”, “elocuzione ” che
“parlamento”, né schiferemo di dir “protesti, proclame,
contestazion di lite, constituto del reo, produzion de' testimonii, capitoli,
interrogatorii” et altre sì fatte.</p> 
<p>Ma perciò che in tutte le predette maniere di parole semplici non possiamo
far quasi altro che di guardarci dal vizio, dal che non meritiamo gran laude,
passeremo al trattato delle traslate, nelle quali è riposta la maggior parte
degli ornamenti della orazione e la sua propria dignità. Ebbero le parole
traportate da principio, origine per la strettezza e per la necessità delle
lingue, e poi furono frequentate per la dilettazione della evidenza e della
novità che seco apportano. Imperò che, sì come le vestimenta sono state prima
ritrovate per riparo del freddo et indi eziamdio adoperate per ornamento de'
nostri corpi, così parimente le parole translate si comminciorono ad usar per
mancamento delle proprie e poi si continuorono per grandezza e per maestà; onde
“gemar le viti, ondeggiar le biade ” diciamo comunemente, non
essendo altre voci natìe che ne rappresentino due tali effetti come fanno
mirabilmente queste due per una certa similitudine. Sono dunque sì fatte
traslazioni come certe prestanze, quando ci accommodiamo d'altronde ciò che non
abbiamo da noi. Ma quelle veramente sono più illustri che usiamo non già per
povertà ma per aggionger lume e splendore alle nostre orazioni, come sono
“fiume di eloquenza, acceso d'ira, infiammato di desiderio ”, et
altre tali.</p> 
<p>Queste si prendono commodissimamente dalla similitudine, e però quelle
saranno maggiormente commendate che da essa precedente si tolgono e si
derivano; come è quella di Marco Tullio nella ottava <emph>Filippica</emph>:
“Se nel corpo umano vi è alcuna parte guasta e corrotta, comportiamo che
ella sia abbruciata e tagliata via acciò che non apporti danno al rimanente;
così nel corpo della republica, acciò che il tutto sia salvo, dovemo smembrar
ogni parte pestilenziosa”. Ecco, dalla similitudine precedente del corpo
umano prese metafore e le accommodò gentilmente alla republica, attribuendole
lo smembrar et il pestilenzioso. Sono perfettissime ancor quelle che si tolgono
da cose che hanno tra se stesse una certa proporzione, come se attribuiremo il
freno al nochiero et il timone al carratiero, la primavera all'età e la
gioventù all'anno. Per il che dovemo grandemente fuggir la dissimilitudine e la
disproporzione, non dicendo come hanno usato alcuni “ l'ombra
dell'angustia, il diadema della mestizia ”. Ci guarderemo ancor da quelle
che sono molto lontane, non chiamando la sapienza “ steccato dell'anima
”.</p> 
<p>E perciò che la maggior virtù della metafora è di proponer la cosa avanti
agli occhi et agli altri nostri sentimenti, lasceremo ancor quelle che
rappresentassero all'animo alcuna disonestà, non nominandola “ Italia
bordello ”, come fece Dante, né un “ lusurioso stallone”,
benché sia simile, né la “republica castrata” per la morte del
principe. Rifiuteremo e le molto maggiori del convenevole, non chiamando un
uomo di grande statura un “monte”, e parimente le molto minori del
convenevole, non addimandando il tonar “mormorar del ciel” né il
piovere “lagrimar dell'aria”. E se dubiteremo che le nostre
metafore siano alquanto aspere, le mitigheremo o vero col preponer loro altre
metafore men dure, o vero con qualche altro modo di parlare che dimostri noi
averle per sospette; quale sarebbe “ quasi, per dir così, un certo che
”, et altro simile; di maniera che ci paia la traslazione essere venuta
come invitata e non come entrata per forza. Ci guarderemo adunque dalle
dissimili, dalle lontane, dalle disoneste, dalle maggiori e dalle minori del
convenevole e, finalmente, dalle gonfie, dalle oscure, dalle ridicole, e da
quelle che non portano seco ornamento alcuno.</p> 
<p>Sono certi altri modi di cangiar l'una parola con l'altra annoverati tra le
metafore, quando riponiamo “Italia” per gl'Italiani, “
Roma” per gli Romani, “Marte” per la battaglia, la toga per
la pace, le arme per la guerra, il ferro per la spada, i vizii e le virtù per
coloro in cui elle si ritrovano, il tutto per la parte, la parte per il tutto,
per un solo molti, e per gli molti un solo; ne' quali, quantunque si cambiano
le parole, non però si cambiano da cose molto diverse ma quasi dalle
medesime.</p> 
<p>Abbiamo favellato delle parole semplici e sole in se stesse considerate
(cioè e delle nove e delle forestieri e delle proprie) e delle traslate.
Seguiremo a parlar della loro continuazione, nella qual dovemo considerar due
cose: la struttura et il numero. All'una si appartiene di congionger e di
commetter insieme l'una parola con l'altra sì fattamente che né aspera né
disunita la loro fabrica ne riesca, ma piana, uguale e continuata. All'altra si
aspetta di aver sempre riguardo all'armonia che attendono le iudiciose
orecchie, così nell'incomminciar la clausula come nel finirla e terminarla; nel
che, avvenga che sia gravissimo biasmo l'incorrer in alcun verso
imprudentemente, nondimeno doveremo usar tai cadenze e tai dimore che la
orazione non sia né in tutto legata né in tutto sciolta e vagabonda. La prima
regola dunque sarà che ci guardiamo da ogni sorte di verso, e massimamente
dallo, sdrucciolo per essere molto strepitoso, dallo endecasillabo per essere
più sonoro di tutti gli altri. E quantunque sia nostro officio di osservar il
presente avvertimento in tutta la clausula, pur doveremo ciò fare molto più nel
comminciamento e nel compimento di essa, come in luoghi dove il suono da ognuno
può essere agevolmente riconosciuto. Ci ingegneremo oltre ciò di non cader
temerariamente in parole che facciano rima con le ultime sillabe del membro
precedente o ver subsequente, essendo ella relazione e quasi anima e forma del
verso di questa lingua, il quale già abbiamo avvertito che si debbia
grandemente fuggire. Schifandoci noi con iudicio da cotali errori quasi senza
altro, renderemo dilettevole e sonora la orazione.</p> 
<p>Si fa ella tale ancora assai spesso con la ordinanza delle parole, qualunque
volta sono talmente accompagnate che paia il numero non essere stato ricercato
dalla industria dell'oratore, ma che sia da se stesso naturalmente seguito;
come avviene quando rispondiamo con due parole ad altre due, quando opponiamo
l'un contrario all'altro, quando facciamo terminar le membra del periodo ne'
medesimi numeri e nelle medesime parità di sillabe. Ne' principii delle
clausule sono più commendate quelle dizioni che sono di tre sillabe e quelle di
una sola ancora, e quasi di ogni altra quantità. Ne' finimenti ci guarderemo
dalle parole sdrucciole, le quali però nel penultimo luogo accommodate
acquistano grazia all'orazione. In questi poi sono grandemente numerose quelle
di quattro o di cinque sillabe, e massimamente le troncate che finiscono in
“-tà”, come “facilità, varietà, prosperità, umanità,
magnanimità ”, e sopra tutte quelle de' verbi infiniti, come “
lagrimare, terminare, travagliare, trappassare”. Negl'istessi finimenti
sono parimente numerose le dizioni di tre sillabe, precedendo però alcuna
monosillaba, come “si dipartì, ci generò”, et altre simili; e
quelle ancora di due sillabe non sono da rifiutare, preponendosi loro altre due
monosillabe, come “se ne partì, se ne tornò, vi si trovò ”. Perciò
che e quelle di tre sillabe con una monosillaba e quelle di due sillabe con
altre due monosillabe dinanzi vengono a far una continuanza e quasi una parola
intiera di quattro sillabe, la quale già abbiamo detto essere grandemente
commendata. Ma o sia la dizione terminante la clausula di quattro sillabe, o di
tre, o di dua, o vero anco di una sola, se precederà tal parola dinanzi ad essa
che insieme formino il fine di un verso eroico con un dattilo e con un spondeo,
sempre renderà un numero perfettissimo e sonoro a paro di qual si voglia altro
piede.</p> 
<p>Onde, se alcuno vorrà forse proceder più oltre et adoperar tai numeri che
fermamente con certe regole facciano sempre la clausula risonante con varietà,
procuri di aver in pronto una gran copia di parole che con sillabe lunghe e
brevi acconciamente si confacciano a' primi, agli ultimi, et a' penultimi piedi
che ha usato nel comminciamento e nel finimento delle sue clausule Marco
Tullio; la qual cosa non essere impossibile e primo e solo iudiciosamente ha in
questa lingua Messer Sperone e avvertito ne' suoi privati ragionamenti et
osservato poi nelle sue prose, le quali risplendono tanto a comparazion delle
altre quanto fa il parlar numeroso a paro di quello che fondono alcuni senza
misura e senza regula. Chi desidera totalmente riuscir in una così onorata
impresa anderà poscia variando i piedi leggiadramente, non riponendo sempre i
medesimi in ogni estremità ma ora questo ora quello, per il che fuggendo la
sazietà e l'affettazione mirabilmente deletterà.</p> 
<p>A tutte queste osservazioni aggiungeremo per ultima, e potentissima, il
iudicio delle orecchie avezze ne' componimenti e nella lezione de' boni
scrittori, le quali non sogliono totalmente ingannarsi intorno alla presente
materia, essendo loro propria e particolare, onde il più delle volte quello che
ne consiglieranno non sarà forse molto lontano dalla vera idea che tuttavia noi
andiamo investigando.</p> 
<p>Alla presente parte mi par che spettino ancora le figure del dire, come
quelle che quasi lumi della orazione rendono le clausule, delle quali abbiamo
prossimamente parlato, perfettamente illustri et adorne. Di queste, alcune sono
delle sentenze, che rimangono con qualunque forma di parole saranno da noi
spiegate; alcune sono delle parole, che si tolgono via levandole e
tramutandole. Delle sentenze sono la interrogazione, la soggezione, la
sospensione, la preparazione, la preoccupazione, la correzione della sentenza,
il pentimento, la dubitazione, la comunicazione, la rappresentazione, la
imitazione, la prosopopeia, la conversione, la interpellazione, la reticenza,
la occupazione, la significazione, la circonlocuzione, la licenza, la
parentesis, la concessione, la confessione, la compensazione, la permissione,
la ironia, la irrisione, la distribuzione, la proposizione, la transizione, la
enumerazione, la coacervazione, la ratiocinazione, la similitudine, la
deffinizione, la commorazione, la sentenza, la conclusione, la esclamazione,
l'admirazione, l'admonizione, l'obiurgazione, la ripprensione con villania, la
reiezione, la digressione, il ritorno, la obsecrazione, la esecrazione, la
desiderazione, l'asseverazione, il giuramento, la replicazione della istessa
sentenza, la superlazione, la invocazione, la esultazione, la deplorazione, la
comparazione. Delle parole sono la repezione, la conversione, la complessione,
la conduplicazione, la traduzione, la varietà delle voci di un istesso
significato, la espolizione, la gradazione, l'articolo, la disoluzione, la
velocità, l'adiunzione, la disiunzione, l'agnominazione, la similitudine della
cadenza, la similitudine della desinenza, la parità de' membri, la
contraposizione, la commutazione, la correzione della parola, la dinumerazione.
Di tutte queste figure altre sono più proprie all'argumentar, altre al
conciliar, altre al muover questo e quell'altro affetto, altre alla forma del
dir umile, altre alla forma del dir mediocre, altre alla forma del dir grave,
altre al proemio, altre alla narrazione et alla introduzion della causa, altre
alla confirmazione, altre alla confutazione, altre alla conclusione; delle quai
cose non ci è permesso, in un così breve trattato quale ci abbiamo proposto, di
ragionar al presente più a lungo. Altrove forse assai più commodamente a pieno
discorreremo. Alla elocuzione segue finalmente l'azione, per venir all'ultima
parte della facultà dell'oratore. Dovemo dunque secondo le occasioni
differentemente accommodar la voce alla materia soggetta, et oltre ciò ancora i
movimenti del corpo, e massimamente i volgimenti del viso e degli occhi, i
quali più che tutte le altre parti fanno indicio delle nostre intrinseche
passioni dell'animo. La virtù della voce è che ella sia ora alta, ora bassa,
ora mediocre, ora grave, ora acuta, ora mezzana. Il volto, sì come non si
dimostra il medesimo in noi dolenti et allegri, adirati e misericordi, così
quando parleremo nelle cause non lo dovemo, disproporzionar dal soggetto che
tratteremo. Ancor le braccia e le mani e le dita e li piedi variamente mossi in
questa parte fanno il loro debito ufficio, per la qual cosa meritamente è stata
deffinita l'azione essere un certo temperamento della voce e del corpo conforme
alla qualità de' concetti e delle parole che proferiamo. Perciò che la varietà
delle sentenze e delle forme del dire ne darà le regole alla vera pronuncia non
altramente che faccia il suono a coloro che danzano e cantano. Altro tuono si
richiede et altro moto quando argumentiamo, altro quando ci affatichiamo di
renderci benivoli gli ascoltanti, altro quando procuriamo di muovergli ad ira,
ad odio, ad invidia, a mestizia, a paura, a misericordia. Non falleremo,
adunque, se per guida seguiremo essa natura, che è madre dell'arte, la quale
non solamente negli uomini ma anco negli animali senza ragione ha dimostrato,
secondo la diversità delle interior passioni dell'anima, una sì fatta mutazione
di voce e de' movimenti del corpo.</p> 
<p>Della memoria non abbiamo fatto menzione alcuna, per essere ella o naturale,
e non averne di bisogno di amaestramenti, o artificiale e la medesima con la
disposizione, essendo la orazione ben ordinata assai più atta ad essere
ritenuta dalla memoria dell'oratore che da quella del iudice o degli
ascoltanti.</p> 
<p>Vi ho fin qui, nobilissimi giovani, s'io non m'inganno, brevemente descritta
l'arte dell'oratore, avendovi distinto le sue parti più principali e lasciato
quelle men importanti, che da' pari vostri, che avete lume d'ingegno e di
iudicio, per una certa somiglianza si possono facilmente considerare. Or s'io
abbia fatto cosa giovevole a' vostri studi, non lo saperei dir altramente. A me
basta di aver tentato l'impresa e di avermi intorno a ciò grandemente
affaticato. Onde se non acquisterò appresso di voi alcuna commendazione di
laude, meriterò nondimeno, la vostra benivolenza, come iusto premio dovuto alla
mia bona voluntà che ho avuto di rendervi il sentiero di questo tal esercizio e
più facile e più ispedito; per la quale una sola e iustissima grazia, se i miei
prieghi saranno di qualche autorità, non mi resterò di supplicarvi. E questa
nessuna altra è se non che abbiate per raccomandate - et al presente e ne'
vostri più maturi e felici anni et onori - quelle miserande reliquie della
nobiltà del regno di Cipri, dalla vostra republica tanto cara avuta e sovra
ogni altra esaltata, essendo ella o del numero di quegli istessi o del sangue
di quegli i quali, avendo iudicato i loro meriti non si dover mai estinguere
per alcuna lunghezza di tempo ne' vostri animi, non si sono mai stancati di
spendere e di spargere tutti i loro beni, tutte le loro ricchezze e finalmente
i figlioli, l'onore, la vita propria per osservar la lor fede inviolabile alla
vostra inclita et eccelsa republica. E qual merito, qual benignità, qual pietà
sarà mai pare alla vostra, giovani di valore e di virtù, se ancor al presente
appresso i vostri clarissimi padri, avi e fratelli raccomanderete la iustissima
causa della nostra fideltà, de' nostri meriti e delle nostre disaventure? Chi
non esalterà una così pietosa vostra impresa? Chi di noi non porgerà sempre
voti a Dio per la vostra lunga vita et esaltazione? Ma che dico io di noi?
Quelle innocentissime anime de' nostri figlioli e nepoti, e parenti, che col
loro sangue sparso per mantener la fede a Cristo et al lor principe, hanno
accresciuto il numero de' beati e che assidono di continuo dinanzi la divina
iustizia, non cesseranno mai d'intromettersi per la salute e per la
conservazione di voi e della vostra republica.</p> 
</div1> 
</body> 
</text> 
</TEI.2>
