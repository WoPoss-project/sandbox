<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Del furor poetico</title>
      <author>Lorenzo Giacomini</author>
    </titleStmt>
    <extent>54 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000190</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [ecc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">italiano</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-02-24T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<!-- materiali paratestuali -->
<front>
<!-- frontespizio -->
<titlePage>
	<docTitle>
		<titlePart type="princ">DEL FUROR POETICO</titlePart>
		<titlePart type="sec">Discorso fatto da Lorenzo Giacomini Tebalducci Malespini<lb/> ne l'Accademia degli Alterati ne l'anno<lb/>MDLXXXVII</titlePart>
	</docTitle>
</titlePage>
</front>
<body>
<div1 type="discorso">
<p>Tra le controversie che ci si parano avanti pertinenti a la poesia, non tiene l'ultimo luogo quella che è del furore poetico, intorno al quale fu de la gentilità comune opinione che egli avesse origine divina, et oggi ancora è da alcuni mantenuta. E pare che porti il pregio il considerare se è vera o no, sì perché la verità in tutte le cose è degna di essere conosciuta, sì perché la cognizione di questa può molto giovare a noi. Perciò che se stimeremo furore divino esser quello che forma i poeti, et in ciò nessuno o piccolo aiuto potersi sperare da l'arte, quando di esso ci scorgiamo mancare, non andremo in vano faticando, ma ad altre imprese volgeremo i nostri pensieri. E se giudicheremo esser ben necessaria la forza de l'ingegno, ma l'arte pure dar la perfezione, e nessuna cagione sopranaturale doversi aspettare, con somma e diligente cura ci andremo preparando a l'acquisto de l'arte e di quello che l'arte presuppone, per salire a quell'altezza a la quale arrivarono i più lodati. Intorno a questo soggetto sarà oggi il nostro ragionamento, il quale in questa guisa fia da noi ordinato: verranno prima in campo le ragioni di ambo le parti, e di quella che afferma e di quella che niega; indi stabiliti alcuni principii, risolveremo la questione; poi risponderemo agli argomenti contrari, et ultimamente soggiugneremo alcune considerazioni a questa materia attenenti. Le quali cose mentre io mi sforzo di adempire con quella brevità che potrò maggiore, ricercando pure la verità da' suoi veri principii, voi prego con quell'attenzione che sogliate migliore volere ascoltare; non perché io più degli altri me ne reputi degno, ma perché più degli altri me ne conosco bisognevole per la mia naturale timidità, conforme a la debolezza de le forze corporali. Onde se da la vostra cortese affezione non sono sollevato et inanimito, corro pericolo che mi faccia cadere tra via prima che al proposto termine io mi conduca.</p>
<p>In tutti i soggetti, et in quelli principalmente ne' quali non si dànno ragioni evidenti e necessari e simili a le dimostrazioni matematiche, l'universale consentimento degli uomini suole esser grande indizio di verità. Laonde usava dire Aristotele, colui che non acconsente a quel che da' savii e da ciascuno è ricevuto et approvato, che cosa più verisimile o più probabile potrà proporre? Ma se è comune opinione il furore essere autore de la poesia, et in ciò convengono i poeti stessi, i quali tutto quello che vagliono, tutto quello che dicono, da la divinità riconoscono e 'l di lei aiuto fuor del costume degli altri scrittori nel principio invocano, quasi che l'opera loro sia divina, non umana, e la moltitudine e' dotti non discordano, sarà ben ragionevole che noi ancora senza contrasto al parere degli altri sottoscriviamo. E principalmente de' duoi sapientissimi filosofi Platone et Aristotele; perciò che Platone nel <emph>Fedro</emph> e nel <emph>Ione</emph> manifestamente pone il furore e non l'arte esser principio de la poesia. Et Aristotele, benché non così apertamente, pur dice cose da le quali si raccoglie la sua sentenza concordare con quella del suo maestro, a cui contradir suole quando è da lui discordante. Nel libro de la <emph>Retorica</emph> chiama la poesia “entheon”, il che significa furore o virtù divina; e ne la <emph>Poetica</emph> onora Omero di nome di divino, dubita se operò per arte o per natura, afferma la poesia convenire a l'uomo furioso. E nel primo problema de la divisione trentesima, riferisce Maraco Siracusano allor meglio aver poetato quando era da furore soprapreso. Taccio di Plutarco ne l'<emph>Erotico</emph>, ove tra le altre spezie di furore pone quella che viene da le muse, che eccita, infiamma et instruisce la parte de l'anima atta a la poesia; di Marco Tullio, il quale si scusa del non scrivere i promessi versi perché gli manca l'entusiasmo, e ne l'orazione <emph>Per Archia</emph> vuole il poeta esser poeta per natura, essere eccitato da la virtù de la mente e da spirito divino inspirato. Taccio di molti moderni, l'autorità de' quali potrei addurre, et in particolare d'uomo da voi riputato di finezza di giudizio fornito, se come è agevole così fusse necessario accrescer numero di testimoni.</p>
<p>Ma trattiamo con ragioni. Il predire le cose future non è proprio de l'umano intelletto, parlo di quelle che non dependono da necessaria e determinata cagione ma possono essere e non essere, da' filosofi nominate contingenti. Or se i poeti, da sopranaturale spirito ingombrati, hanno predetto quello che mente umana con le sue nude forze non era abile a prevedere, onde hanno meritato nome di vati e di profeti, non sarà palese che da' raggi di divinità, non da le tenebre de l'arte, sian stati guidati? E lasciando da parte David, senza contrasto profeta e poeta divino, e Iob, e le Sibille, le quali de lo spirito di profezia per speciale dono di Dio furon partecipi et in versi la spiegarono, con lo esemplo di Omero, di Seneca, e di Dante, ne' quali non ha luogo tale privilegio, tenteremo provare quanto abbiamo proposto. Omero nel ventesimo libro de l'<emph>Iliade</emph> induce Nettunno così parlare:</p>
<lg type="non-definito">
<l>Del chiaro Enea al generoso ardire</l>
<l>Et a' figli de' figli assegna il cielo</l>
<l>L'imperio sovra la troiana gente.</l>
</lg>
<p>E quasi lo istesso cantò ne l'inno a Venere, il che con grande stupore si vide adempiuto ne la stirpe romana, che da Enea trasse l'origine.</p>
<p>Seneca poi lo scoprimento del nuovo mondo, succeduto a' tempi degli avi nostri per l'accorgimento a valore di Cristoforo Colombo ne la Cuba e ne la Spagnuola et altre isole a queste vicine, e poco di poi del nostro Americo Vespucci ne la gran Peninsola che da lui sortì il nome, chiarissimamente profetò in que' versi:</p>
<lg type="non-definito">
<l>Dopo lungo girar degli anni intorno</l>
<l>A la mondana lampa,</l>
<l>Aprirà l'Ocean l'ascosa strada</l>
<l>A le rimote genti.</l>
<l>Ampia terra vedrassi, e nuovi mondi</l>
<l>Farà Tifi palesi,</l>
<l>E più non si dirà l'ultima è Thule.</l>
</lg>
<p>Potevasi predire con parole più evidenti, con circostanze più particolari? E Dante non divinamente vide le stelle de l'Antartico Polo quando di numero, di sito e di bellezza le descrisse tali quali di poi si son vedute, là dove egli cantò:</p>
<lg type="terzina">
<l>Io mi volsi a man destra, e posi mente</l>
<l>A l'altro polo, e vidi quattro stelle</l>
<l>Non viste mai fuor che a la prima gente.</l>
</lg>
<lg type="terzina">
<l>Goder pareva il Ciel di lor fiammelle:</l>
<l>O Settentrional vedovo sito,</l>
<l>Poiché privato se' di mirar quelle.</l>
</lg>

<p>Oltre a ciò, non parlò chiarissimamente de la nuova terra onde nacque il turbine, che rigirando il legno d'Ulisse lo fece rimanere sommerso? 	Aggiugniamo che se il poema fusse opera d'arte, ovunque non si trovasse la cagione non si troverebbe anche l'effetto; ma di Tinnico Calcidense si riferisce che non avendo per avanti dato opera a la poesia, dettò il peane da tutti cantato, da tutti commendato, per segno di ciò chiamato invenzione degli dèi. E molti tutto il giorno veggiamo scrivere poesie amorose senza avere da Aristotele o da altro autore apparato i precetti de l'arte. Appresso è cosa manifesta darsi a le arti particolari principi e determinato soggetto, fuor del quale non vanno vagando. La musica considera le voci, l'astrologia i corpi celesti, la medicina quel che produce sanità o infermità, l'architettura gli edifizi. Ma i poeti non hanno né principi né soggetti determinati; di tutte le cose parlano; per tutto s'intromettono, ove il furore gli spinge. Troverrai in Omero concetti pertinenti a la medicina, a l'arte cavalleresca, a la militare, a l'astrologia, a la geografia, a la navigatoria, a l'agricoltura, e quasi ad ogni spezie di cognizione. Onde sarai costretto confessare non essere opera d'arte ove mancan le condizioni de l'arte. Il medesimo riconoscerai in Virgilio, in Orazio, in Dante, nel Petrarca, ne l'Ariosto, nel Tasso.</p>
<p>Finalmente l'arte è cosa nostra, e come l'acquisto è nostro, così l'usaggio di essa è ne la nostra mano. Il musico quando cantar vuole, canta; il saltatore a suo talento salta, l'edificatore edifica, e scrive lo scrittore; ma non così avviene al poeta; perché, quantunque talora si affisi con tutto lo sforzo de la mente, nulla però consegue; altra volta, quando meno vi pensa, come da esterna cagione infuriato spiega concetti nobilissimi, quali con tutto il suo discorso e pensiero confessa non avrebbe già mai potuto né investigare né formare. Per questi segnali, adunque, e da queste ragioni agevolmente alcuno si indurrà a credere, la poesia non riconoscere per sua madre l'arte, ma cagione più alta e più eccellente e, finalmente, divina.</p>
<p>Ma come arbitri sinceri intendiamo le contrarie ragioni. Nessun poeta è tanto grande, perfetto et eccellente, che in lui non trovan gli uomini intendenti, che desiderare o riprendere. Omero istesso, a cui furon le muse tanto amiche che fu appellato divino, e da' popoli di Smirna quasi uno dio conseguì dedicazioni di tempî, non per tutto contenta il lettore: non Giove da le colombe nutrito, non l'otro de' venti gonfiato, non il digiuno di Ulisse di dieci giorni dopo il suo naufragio, non il medesimo addormentato in profondo sonno e sopra tappeto da' Feaci esposto su' liti d'Itaca, non gli incredibili casi ne l'occisione de' lascivi amanti di Penelope, non le tante querele et i lunghi cordogli de' quali riempì l'<emph>Ulissea</emph>. In Virgilio non è approvato Ascanio dormiente da Venere trasportato in Idalco e non mai desto né ricondotto, le troiane donne non accarezzate né ricevute da Didone entro a le sue case, le navi fabbricate a la vista de' nemici sotto Antandro, il riposo di Mercurio sul Monte Atlante nel secondo viaggio a le mura di Cartagine, Enea prima impaziente ne la perdita di Creusa, poi intemperante et ingrato verso l'onore de la sua benefattrice. Sofocle sembra usare favella troppo esquisita, non propria a' negozianti, e non avere saputo schivare l'irragionevole in quella tragedia ne la quale è più commendato. Di Euripide è detto che non ben tratta la favola e senza necessità imita costume or vizioso, or inconstante et ineguale, ora sconvenevole a la persona, e ne le canzoni de' cori troppo digredisce dal soggetto principale.</p>
<p>Or se alcuno stima il poema opera de la deità, quante imperfezioni a l'istessa cagione sarà forzato attribuire! Anzi (il che anco è più grave) imitando molte fiate il poeta non pur cose false ma impossibili, allor massimamente quando de la deità racconta inganni, furti, adulteri, invidie, contese, ferite, sarà costretto con somma stoltezza et empietà fare autore e cagione di menzogne e di malvagità la istessa verità e bontà; la quale benché possa il tutto, errare e mentire non può già mai. E chi sarà sì povero d'intelletto che quando volesse da Dio dependere quelle poesie, le quali le lodi di Dio e degli eroi contengono, s'induca a credere che quando il comico imita lascivia et insidiosa meretrice o fraudolente servo, o quando il lirico laidamente espone i suoi impudichi amori, la deità somministri parole e concetti tali? Inoltre, se la poesia è favola espressa in versi, et al componimento di questi o di quella non si ricerca il furore, che aiuto dunque a la poesia porgerà? Già sappiamo e Socrate e Xenofonte et Eliodoro et altri avere in prosa favolosamente scritto senza furore e senza nome di poeta, e molti veggiamo oggi in simigliante modo scrivere e comedie e novelle e favolose istorie. Et è noto il verso esser facitura d'ogni mediocre ingegno, senza inspirazione di furore alcuno.</p>
<p>Aggiugni che questa opinione distrugge l'arte e fa vane le nostre fatiche; imperciò che a che dar precetti, a che imparare se il maestro è fuora di noi? Distrugge ancora il merito de la lode, la quale è dovuta a le azioni nostre dependenti dal nostro libero volere, non a' doni che da altri riceviamo, essendo di questi dovuta al donatore, non al donatario. Oltre che non potrebbesi rendere ragione perché più tosto a quelli che a questi sia comunicato questo dono, né perché sia tanto raro, non essendo proprio de la divinità l'essere scarsa de' suoi beni, ma liberalmente compartirli a quelli che per proprio difetto non se ne rendono incapaci.</p>
<p>Udite le ragioni d'ambe le parti, venghiamo al giudizio; il quale acciò che sia retto e giustificato, alcune considerazioni conviene che procedino, e questa sia prima. Tutte le cose appetiscono il bene, ancor che molte volte non lo conoscano, e la cagione di questo è che dependendo tutte da Dio sommo bene, forza è che mantengan la istessa proprietà. Braman dunque come suo fine la loro perfezione, e quello che operano, vogliono (quanto è possente la lor virtù secondo la maggiore e minore vicinanza a quel primo bene) con perfezione operare. Quindi derivano quelle opere che negli elementi, ma più ne le piante e negli animali con tanta ammirazione sogliamo riguardare. È da por mente ancora che le anime razionali tutte venendo da un istesso principio, son fra sé in tutto simili; ma per la diversità de la materia diversamente disposta, a la quale si uniscono, son dette differenti e differentemente operare l'una da l'altra. Di qui avviene che alcuni sono ingegnosi, altri rozzi e tardi d'ingegno, alcuni giudiziosi; altri mancando di giudizio hanno bisogno di esterna prudenza che gli guidi; vaglion alcuni ne la memoria, altri l'hanno labile e caduca.</p>
<p>Veggiamo molti per natura iracondi et arditi, altri mansueti e paurosi. Chi è dedito a' diletti, chi a l'acquisto de le ricchezze, chi è avido degli onori, che de la scienza de le cose maravigliose; e finalmente secondo il detto virgiliano,</p>
<lg type="non-definito">
<l>Il suo proprio piacer ciascuno alletta.</l>
</lg>
<p>Questa naturale inclinazione si ha immediatamente dal temperamento del corpo, come da vicina cagione; ma come da remota dipende da la disposizione de' cieli, da' luoghi, da' cibi, da la complessione de' genitori. Quindi disse Aristotele ne' <emph>Libri politici</emph> alcuni esser buoni per natura, altri malvagi sì che il curarli è impossibile, cioè molto difficile; e ne' libri de la <emph>Poetica</emph> da quelle varie disposizioni d'animi considerò trarre origine la diversità de le poesie o ridicole o gravi. Per l'atto de l'intendere e del discorrere, qual sia la disposizione migliore è tra i filosofi differenza di pareri. Perché Eraclito, il quale pare che Galeno poscia seguitasse, antepose la colerica complessione, o perché gli spiriti in questa si generin più sottili e più lucidi, o perché più assimiglino le stelle credute di natura di fuoco. Onde diceva “splendor secco, anima sapientissima”. Ma Aristotele nel problema primo de la 30 divisione, ove ricerca onde è che siano stati melancolici coloro che ne la filosofia o ne la eloquenza o ne la poesia o ne le civili azioni hanno sopravanzato, dimostra il temperamento melancolico per l'arsione de la collera essere attissimo a la perfezione degli atti de la mente, come quello che ha in sé molte parti calde e sottili, simile al vino il quale per natura è focoso benché in lui predomini l'acqua, e simile a l'aceto il quale risoluti gli spiriti più ardenti ritiene calore e secchezza temperata.</p>
<p>Perciò è atto a raffreddarsi et a riscaldarsi et a generare spiriti non resolubili ma densi e forti, che in sé ricevono fantasmi gagliardi che gagliardamente muovono e stabilmente, sì che l'anima non va in diversi oggetti vagando, ma in una istessa operazione con sofferenza si compiace di continuare.</p>
<p>L'uomo che a l'altezza de la poesia o de l'eloquenza o de la filosofia dee salire, per pensare, investigare, discorrere e giudicare, ha bisogno di spiriti temperati che inclinino nel freddo, che per natura son gli animali prudenti come le api e le formiche.</p>
<p>Per continuare in queste operazioni, ricerca copia di spiriti non deboli né facili a risolversi, ma stabili e fermi che muovon con vigorosi e potenti fantasmi. Ma per bene eseguire secondo l'idea in sé conceputa, ha bisogno di calore, acciò che con efficacia esprima, sì come fa di mestiero al forte guerriero di fervente ira o impeto quando si prepara a valorosi fatti, non si potendo senza gran concitazione cose grandi operare. E di qui è manifesto la melancolia da Aristotele lodata non esser quella parte più impura degli umori che è fredda, secca, grave, grossa et oscura, contraria a l'operazione de l'intelletto; ma essere la melancolia fatta per abruciamento de l'umore collerico, la quale è calda ma pur men calda de la collera; è pura, sottile, e lucida, perciò accomodata a l'atto de l'intendere molto più de la flemma, la quale di lentezza d'ingegno e di caducità di memoria suole esser cagione più che la collera, che non ha fermezza né sofferenza di perseverare negli studi; più che l'umor sanguigno, il quale distrae la mente e l'inchina a' giochi et agli amori et a' diletti degli oggetti de' sensi.</p>
<p>Né forse disconviene il dire che ne le sanguigne e ne le colleriche complessioni l'umor freddo e secco da l'abondante sangue o da la copiosa collera possa riscaldarsi e produrre quelli effetti che a la collera adusta abbiamo attribuiti; la quale non intendiamo che sia interamente abruciata, sì che sia diventata di maligna e velenosa qualità, ma che con legger calore di quando in quando s'infiammi et abbruci.</p>
<p>Ma queste esquisite speculazioni lascinsi a' periti ne l'arte, e veggiamo che cosa sia estasi, rapimento, furore e smania. E per intender tutto, noi presupponiamo che sì come la mano per operare fortemente tende i nervi e fa una certa forza et adunanza di spiriti, e l'occhio similmente quando si affisa fa una cotale intensione, per così dire, così quelle parti interne che conoscono, qualunque volta vogliono attentamente operare, si corroborano in se stesse e si fortificano, molti spiriti a sé richiamando. E perché l'anima ha una semplice essenza, benché con tanti nomi venga appellata, egli avviene che affisata et intenta ad una operazione di ogni altro oggetto si scorda, né pure si ricorda di se stessa né quello che faccia. Laonde è detta allora patire estasi, cioè star fuori di sé, rapimento quasi che l'oggetto la rapisca, furore e smania perché ardentemente e furiosamente opera senza discorso. Di accidente tale ogni gagliardo affetto può esser cagione: il timore quando inaspettatamente sopraggiugne grave pericolo o verace o imaginato, il dolore, l'ira, l'amore. Onde sogliono di sé gli amanti dire che son da sé divisi, di sé obliati, e mille concetti tali. Ma ne l'irato evidentissimamente questo rapimento si scorge, perché se nel furore de l'ira è da l'avversario ferito, non sente allor duolo da la ferita, che poco dopo crudelmente lo tormenta, non per raffreddamento di piaga, come credon alcuni (perché non sarà alcuno, il quale essendogli dal chirurgo o dal giustiziere troncato alcun membro, non patisca doglia allora pure quando patisce il taglio), ma per l'affisamento de l'anima ad altro oggetto. Il che è di tanto valore che se alcuno gagliardamente imaginerà angeli, cioè giovani bellissimi vestiti di luce e di splendore, e dimorerà fisso in questo pensiero, intanto inforzerà quell'imagine negli spiriti che la condurrà sino a l'occhio, e sarà tanto quanto se miracolosamente gli vedesse; perché differenza non fa che l'imagine partendo dagli oggetti esteriori a l'occhio pervenga, o che partendo dal di dentro pure a l'occhio arrivi.</p>
<p>Per ultimo, non è da tralasciare, questa voce “divino” non sempre prendersi a significare Dio o cosa di Dio, ma valere molte fiate lo istesso che “buono”; perciò che dipendendo ciascuna cosa da Dio, ciascuna ha qualche parte di bontà e con ragione vien detta divina, e quella massimamente che di bontà avanza. Laonde tutte le forme naturali son dette beni divini, ma l'anima ragionevole oltre a l'altre questo nome ha meritato. Così in paragone degli altri uomini “divino” i Lacedemoni nominavan colui che di rara virtù era dotato, et Omero con l'istesso nome è aggrandito come più perfetto e più eccellente degli altri poeti.</p>
<p>Se le cose sin qui addotte sono vere come pare, potremo or sicuramente affermare, decidendo il dubbio proposto, che se per furore intendiamo quel affisamento de l'anima de l'idea, o vero se denotiamo quel incitamento e movimento interno nato non da proprio discorso e giudizio ma da naturale proprietà de l'instrumento al quale è unita, arà luogo il furore nel poeta e sarà non senza ragione detto divino, poiché procede da la Natura che è figliuola di Dio, e da Natura eccellente, dico da l'anima umana a soggetto di tal temperamento congiunta. Ma se per divin furore intendessimo particolare inspirazione de la divinità, la quale immediatamente quasi di sua mano spingesse et infuriasse l'animo a la poesia, questo crediamo esser finzione vanissima contraria a la ragione, indegna d'animo filosofico del vero amatore. Né stimi alcuno che io per invidia tenti scemare le lodi de' poeti, perché quantunque non poeta, pur sono a' poeti amico, e giudico che abondando essi di lodi vere, non abbiano bisogno de le false. Credo inoltre che né de la poesia né di altra virtù si scemi la lode et il pregio, perché non da Dio immediatamente derivi, ma vi abbia parte l'industria de l'uomo; anzi che si accresca, et i poeti di maggior onore vengan degni, qualunque volta apparisca che non come insensate pietre abbian in sé proprietà e virtù tale, ma come intelletti liberi con le proprie forze ne abbian fatto glorioso acquisto.</p>
<p>In questa opinione ci inducon le ragioni di sopra addotte e quelle che ora addurremo. In prima, quando di alcuno effetto possiamo rendere cagioni proprie e vicine, è vano ricorrere a le lontane et occulte. Ma de la poesia e di tutti gli accidenti di lei dar si può vere e suffizienti ragioni, né cosa in contrario allegata ci sforza. Indarno, dunque, a quello che è men noto si ricorre per dimostrare il più noto. Appresso, se a la poesia si concede furore divino, perché non a le altre arti? Perché non a la retorica? se per testimonianza di Aristotele e per la esperienza è manifesto molti per una certa naturale prontezza sapere et accusare, e difendere e persuadere e dissuadere, senza avere già mai appresa l'arte del ben dire, e così è proprio de l'oratore il muovere affetti e l'infuriare come sia del poeta? Perché non a l'arte istrionica? se l'istrione e col volto e con la voce e co' gesti in varii affetti dee fuori de la propria disposizione trasformarsi? Perché non a la pittura, poesia muta che diletta la vista? Perché non a la musica, di forza eguale o maggiore ne l'infuriare? Perché non a l'arte militare, e, finalmente, a tutte quelle a le quali è uopo di un certo impeto e fervore? Ma a che sopra questo tanto dimorare? Meglio sarà rispondere agli argomenti da principio opposti, perché la confutazione di essi sarà confermazione de la nostra verità.</p>
<p>Era preso il primo da la testimonianza de' poeti, del popolo e de' savii; ma il testimonio de' poeti e del popolo è invalido, perché quelli hanno così detto per procacciare fede al lor parlare favoloso, o per generare ammirazione negli uditori, e questi ammirando il poema come cosa avanzante il lor intelletto, né comprendendo come mente umana finger possa imitazione sì bella et esprimerla con sì soave armonia di verso, sentendone diletto e non scorgendo la cagione, agevolmente a credere si diedero che fusse opra sovrumana e conseguentemente divina. L'autorità de' savi noi diciamo esser per noi. Perché Platone ne l'<emph>Ione</emph> schernisce la vanità e l'arroganza di colui il quale si gloriava di essere ottimo interprete de' versi di Omero come di poeta divinissimo; e per avere in ciò trapassato tutti gli altri, chiamavasi meritevole di corona di oro. E da le parole di Socrate ben si conosce questo furore nel poeta e ne l'interprete aver luogo in quanto fisamente imaginano esser presenti a le azioni raccontate, perciò che dice agli uditori ancora comunicarsi come la virtù de la calamita da molti ferri, et in essi ancora destarsi compassione e timore. Ma chiara cosa è il commovimento degli affetti per la convenevole rappresentazione o narrazione di quello che vale ad indurgli esser cosa naturale, e per due naturali cagioni avvenire. Una è de la simpatia; perché sì come veggendo altri ridere, talora ci muoviamo a riso ancor noi, e de l'agrume che da altri gustato allega i suoi denti et i nostri allega senza gustarlo, così da l'altrui dolore l'anima concepisce dolore, e l'altrui pianto trae pianto dagli occhi nostri. L'altra è, che gli oggetti lieti o dolorosi per mezzo de la vista o de l'udito arrivando a l'anima, in tal maniera l'alterano e commuovono che, soprapresa e quasi incantata dal diletto de l'imitazione e dagli altri diletti che seco porta la poesia, non curando discorrere intorno a la verità de le cose, in sé sente quelli affetti che sentir suole per le cose vere. Oltre a ciò, chi non vede quanto sentenza tale discorderebbe da' decreti di Platone istesso, il quale abborrisce la maggior parte de le finzioni de' poeti come impossibili e disdicevoli e dannose, e da la sua città dà bando non solo a' comici et a' tragici ma a la maggior parte degli epici, quei soli ricevendo che con degnità e con decoro cantan le lodi degli dèi e degli eroi? Però se fuor di scherzo parlò mai di questo furore come di cosa divina, che altro potremo dire se non che ivi secondo la ricevuta opinione del volgo, non di proprio sentimento ne favellasse? Né Aristotele da Platone discorda, né alcuno sopranaturale cagione ne la poesia riconobbe. E se le attribuisce lo infuriare, e se dice lei esser de l'uomo atto ad infuriare, e Maraco furioso meglio poetare, e se chiama Omero divino e dubita se da arte o da Natura guidato operò, non per questo vuole che tali effetti sian proprii di Dio, ma de l'anima umana, la quale talora non secondo il giudizio de la ragione ma senza discorso operi, per natura appetendo e cercando il migliore e 'l più perfetto. Né per entusiasmo altro intese Marco Tullio che quel naturale incitamento e movimento interno, e per Archia poeta aringando, e celebrando la poesia secondo quella fama volgare in pro de la sua causa, l'attribuì a la Natura et a spirito quasi divino; e nel medesimo modo interpreteremo il detto di Plutarco.</p>
<p>Ma che i poeti cose future abbian predette, il che era il secondo argomento, questo non vale a mostrare in loro divinità; perché quando del futuro hanno parlato, per una verità si annovererebbono dieci falsità. I versi di Omero de la successione di Enea, o da' Romani furono intramessi (il che non crediamo) o sino ne l'età dì Omero eran verificati, poiché egli scrisse cento anni dopo la guerra troiana quando già la stirpe di Enea regnava in Italia. E Seneca del nuovo mondo per quello che nel <emph>Timeo</emph> aveva scritto Platone, e ne' libri degli ammirabili raccontamenti Aristotele, e molti altri autori, era ben ragionevole che imaginasse doversene avere con spazio di tempo e vista e notizia. E Dante nulla indovinò, ma di quelle stelle intese che ne l'imagine del Centauro son collocate, distanti almeno per 28 gradi da l'altro polo, già dagli astrologi notate; e nel creder quella parte del mondo senza gente, il fatto istesso lo convince di errore.</p>
<p>Or agli altri argomenti così satisfacciamo. Quando si conceda che Tinnico Calcidese, autore del peane (se però fu opera del suo proprio ingegno senza altrui aiuto), non avesse prima imparato né altro per avanti scritto, il che non si prova né a provarsi è agevole, questo a caso succeder potette per un certo naturale instinto, secondo il quale si dice la fortuna aiutare gli audaci, e de la donna i sùbiti  consigli esser migliori de' pensati, et i motti essere speziale prontezza e tostano movimento d'animo e non ad ogni ingegno quantunque buono convenire; né è gran cosa che un felice intelletto felicemente esprima talora alcun breve concetto; ma se costoro in poemi per grandezza riguardevoli ponessero mano, tosto si accorgerebbono che cosa sia lo esporsi ad ampio e cupo pelago senz'arte di navigare. Ma invero, benché manchin de l'arte, pure in qualche modo ne partecipano, né è impossibile che si eserciti opera d'arte prima che sia appresa l'arte, come nel nono de' <emph>Libri metafisici</emph> fu da Aristotele avvertito. Il ritrovarsi ne le poesie concetti da diverse arti e varie scienze tratti, non conclude cognizione divinamente ne l'anima infusa, poscia che questa universale notizia si appara da la mente umana, e quel che ne' poeti considerano, è lecito a noi in altri artefici dimostrarlo.</p>
<p>A l'architetto è necessaria la perspettiva, la geometria, le mecaniche, la naturale, l'astrologia. E qual concorso di cognizioni si richiede a la perfezione del guerriero, del medico, de l'oratore, del musico, de l'agricoltore, del pittore? Né consentiamo che il poeta non abbia determinati principi né determinato soggetto, perché i principii suoi sono i fini che si propone, et il soggetto sono i concetti e le parole con le quali egli fabbrica il poema. A coloro che dicono il poetare non essere in arbitrio nostro - e perciò la cagione star fuori di noi - il simigliante dimostreremo in altre azioni avvenire. Imperciò che chi non ha conosciuto in se stesso ora prontezza e facilità a cantare, a leggere, a ragionare, a ridere, altra volta difficultà e tedio? Quante fiate adiviene che, pensosi da noi medesimi, nel ricordarci di qualche detto o fatto, il riso contenere non possiamo, et in altro tempo provocati né pure ne faremo indizio? E quantunque nessun doloroso pensiero conosciamo aggravarci l'animo, quanto più ci sforziamo allegrarci, tanto meno il conseguiamo? Né sempre gli artefici con la elezione de l'operare l'opra congiungono. Prenderà il pittore il pennello per formare con i colori la figura ne la fantasia conceputa, e lo scarpello lo scultore; e spesso senza averli usati, o indarno e non secondo l'intenzione, deporrà ciascuno di essi il proprio instrumento. Tale contra 'l suo volere sente movimento d'ira, di libidine, d'ardire, che nel bisogno no 'l sente. Diremo di ciò esser cagione la divinità, e non più tosto l'interna disposizione, la quale molte volte ci è ascosa?</p>
<p>Avendo noi sin qui veduto che non è argomento alcuno che ne sforzi a porre il furore divino come cagione de la poesia, ma ben molti che ne inducon a negarlo, potrebbe avere sua fine il ragionamento; ma perché per furore dicemmo potere alcuno intendere o la naturale inclinazione o la fissa imaginazione che infiamma l'anima del poeta, non sarà inutile che speculiamo intorno a queste se sono necessarie al poeta, se vagliono più de l'arte, e quel che in lui adoprino; onde verrà resoluta quella famosa disputa se può più l'arte o la natura nel formare il poeta; et insieme determineremo se senza inclinazione da natura avuta può alcuno farsi perfetto, e se il furore giova a la perfezione e, finalmente, per quali vie si possa ad essa pervenire.</p>
<p>Rammemoriamoci in prima che naturale attitudine a la poesia è interno movimento ad imitare con verso accomodato a la maraviglia, e che furore è fissa e gagliarda imaginazione ne l'oggetto che si deve imitare. Avvertiscasi inoltre che quando si fa paragone di due cose tra loro qual sia di più valore, perché ciascuna di esse ricerca molte disposizioni senza le quali non opererebbe, queste tutte si deon in egual grado distribuire. Laonde, quando si domanda se più nel poetare vaglia la natura o l'arte, presuppongansi due animi egualmente forniti de' necessari doni, cioè di ingegno ne l'investigare, di giudizio in discorrere e 'n giudicare, di docilità in apprendere e di memoria in ritenere. Or al dubbio rispondendo, diciamo che meglio poeterà chi senza inclinazione avuta da natura sarà guernito de' precetti de l'arte e di ciò che l'arte presuppone, che colui il quale per natura inclinato né arte né studio alcuno arà aggiunto. Questo esser così lo convince l'esemplo in tutte le altre facultà. Non chi sarà per natura al dipingere inclinato, a scolpire, a cantare, a medicare, saprà senza avere imparato queste azioni esercitare, se non a caso talora e con imperfezione et in piccola parte, ma chi arà appresa l'arte di ciascuna; né colui bene contemplerà che sarà inchinato a la filosofia, ma chi possederà la scienza de le cose.</p>
<p>Ma invero più sottilmente considerando, forse diremo, chi ha la naturale prontezza, se opera secondo essa, aver sempre qualche precetto d'arte, o da sé o da altri imparato; e se non altro, l'imitazione valere a lui per arte et esserli ne le opere piccole suffiziente guida; e da altra parte il posseditore de l'arte già avere acquistata l'inclinazione che da natura non ebbe. Perché se nel sensitivo appetito inchinevole a l'intemperanza per le azioni temperate abito contrario a grado a grado s'introduce (il perché usava dire un antichissimo filosofo: “eleggiti pure la miglior forma di vita, ché dilettevole renderallati la consuetudine”) in animo ben formato da natura, quanto più agevolmente s'introdurrà l'inclinazione a quello che con diletto si opera, senza necessità di cacciarne l'opposta? Molte volte a creder ci diamo non esser ad un tale studio disposti, perché di lui portiamo vile opinione o perché non speriamo esser abili ad esso; ma mutando opinione et acquistando speranza, ci sembra avere l'inclinazione. E se alcuno contendesse che, dipendendo questa dal naturale temperamento, non è in poter nostro il procacciarla, risponderò, chi ha l'animo ben formato ne la maniera già detta esser atto a la poesia et ad ogni altro studio. E quando pure particolare temperamento si ricerchi, questo e per l'età, e per i cibi, e per gli affetti de l'animo, e per altre cagioni si può con la variazione del primiero acquistare; e l'acquistata inclinazione pur naturale si chiamerà, sì come naturale è detta la sanità, benché talora non dal principio de la nascita posseduta ma col mezzo degli esercizi gimnastici o con la norma del vitto procurata, o pure per la variata età o con l'aiuto de' medicamenti conseguita.</p>
<p>Ma se per natura intendesse alcuno un felicissimo ingegno, e per arte ingegno sfavorito da la natura, sol da l'arte aiutato, convenghiamo noi ancora in credere che più vale la natura che l'arte, non ne la poesia sola, ma ne la filosofia, ne la retorica et in tutte le dottrine. Ma che il furore e l'ardente impeto de l'animo conferisca a la poesia, Aristotele manifestamente lo pone quando dice: “Dee quanto è possibile con le forme de l'animo cooperando poetare; perché son per natura attissimi a far fede coloro che sono negli affetti; però l'ondeggiante fa ondeggiare, e l'irato veramente muove ira. E perciò la poetica è del ben formato da natura o del furioso, perché questi sono atti a trasformarsi, quelli ad investigare”. Ne le quali parole ci fa conoscere che sì come il vero affetto fa trovare et esprimere concetti atti a commovere per la virtù de la simpatia gli animi altrui, così la fissa imaginazione constituirà il poeta in affetto, e farà che operi non fingendo e con freddezza, ma quasi di cuore. E chi non sa esser gran divario da l'operare con cura ricercata (per usare il detto di quel servo terenziano) ad operare con proprio affetto? Quini Polo, famoso istrione, per meglio rappresentare il dolore e 'l pianto di Elettra sopra le ossa di Oreste, portò sul palco l'urna in cui eran le ceneri del morto figliuolo e di verace pianto riempì il teatro. Non arebbe Ovidio in sì lamentevoli voci scritto que' libri di cordogli pieni se 'l suo misero esilio fra barbare genti non l'avesse colmato di concetti tali, né arebbe Archiloco avventati dardi sì pungenti di maledicenza contro Licambe, che lo costrinsero a troncarsi col laccio la vita, se la propria rabbia per la ingiuria ricevuta per averli negata la figliuola promessa, non l'avesse armato.</p>
<p>Marco Tullio contra Catilina massimamente presente, o contro Marco Antonio suo acerbo nemico, e Demostene per Ctesifonte contra Eschine per la forza del proprio affetto, con maggior forza di tuoni e di fulmini si fanno sentire.</p>
<p>Veggiamo alcuni dettare poesie amorose con qualche merito di lode, la quale di altro soggetto scrivendo non conseguirebbero, non per altro se non perché hanno in sé affetti di amore o di cosa simile ad amore. Però chiunque brama operare cosa degna di quella maraviglia che dal poeta si aspetta, trasformisi negli affetti che esprimere intende, o sian le furie di Oreste o la disperazione di Elettra o l'ira di Achille o l'alterezza di Agamennone; e riempia l'animo di concetti tali; e sfogati quelli, astengasi da operare sino a che non ha fatta nuova raccolta e da nuovo furore non sente agitato e stimolato l'animo suo.</p>
<p>Ben si dee avvertire che quantunque il furore a la poesia conferisca, nondimeno, perché previene il giudizio, se di poi non è da lui corretto, la sua operazione è pericolosa, simile a la navigazione del legno che a seconda precipitosamente se ne va per rapido fiume, onde se da la providenza del nocchiero non è governato, corre rischio di urtare in qualche masso e fracassarsi e sommergersi. Somministra la grandezza de l'affetto concetti convenevolissimi; pure ne sottentrano ne l'imaginativa, qualunque ne sia la cagione, molti sconvenevoli e bassi, massimamente negli ingegni meno esercitati, sì come veggiamo in sogno sovvenirne alcuni che avanzano quelli de la vigilia, ma per lo più ridicoli e sciocchi. Chi, dunque, da furore commosso ha poetato, ritorni di poi a considerare, riguardando l'opera sua non come proprio parto ma come altrui fattura; e dia a considerare agli amici; e quello che è ben detto conservi o megliori; quello che è altrimenti, rimuova dal suo poema e rimuova sùbito, acciò che non sia lungamente testimonio de la sua imperizia; e constantemente creda quelle opere ne le quali deon concorrere la natura e l'arte, meglio con l'aiuto d'ambedue che de la sola natura eseguirsi. Perciò che quando si conceda prima che fusse formata l'arte essere stato il poema nel mondo, non segue però che le osservazioni e le considerazioni intorno ad esso, come ad opera di natura, non diano maraviglioso aiuto; sì come naturale effetto è il canto, più antico di tempo de la musica, e pur da lei riceve accrescimento di perfezione; e la virtù è natia a l'uomo nondimeno, co' l'esercizio e con le dottrine si rende perfetta; perché come dal filosofo ne' <emph>Libri politici</emph> siamo avvertiti, ogni arte et ogni instituzione vuole adempire quello che a la natura manca.</p>
<p>Quindi, appare falso quel che vulgarmente sentiamo dirsi, il poeta nascere e l'arte produrre l'oratore, se come suonan le parole semplicemente fia inteso. Dunque, senza naturale attezza acquisterà alcuno eloquenza, che come è rara e difficile, così tra' nobilissimi beni umani è degna di essere annoverata? E se tanti ingegni si sono lungamente affaticati per stabilire precetti di poetare, chi presumerà da sé solo poter far tutto in breve tempo per naturale furore senza retto discorso proprio e senza avvertimento altrui, massimamente se fabbricare intende poema che abbia grandezza e perfezione? Se questo è da sperarsi, invano dunque ripuliva Virgilio i suoi versi, come l'orsa i suoi parti, e per natura men di Ovidio disposto al poetare, per studio maggiore maggior poeta non divenne. Falsamente Orazio se medesimo ad affaticante ape assimigliò, senza ragione Dante da le lunghe vigilie e da' continui pensieri riconobbe l'eccellenza del suo poema sacro, e senza frutto il Petrarca per desio di gloriosa fama non sentiva quando agghiacciava e quando ardeva; e non crederremo vero quello che di sé riferisce il Casa, che per amor de le muse si destasse al primo suono di squilla e che solitario e pensoso scrivesse, e lo scritto sovente mutasse et adornasse. Concludasi, dunque, il furore in questo modo inteso non essere inutile, sì come l'hanno giudicato alcuni, anzi di contradire che di ver dire bramosi, né tanto valere che meriti essere a l'arte anteposto, sì come altri ne l'altro estremo cadendo hanno imaginato; quindi Aristotele disse la poesia non essere solamente del furioso che è atto a trasformarsi in varii affetti, ma de l'ingegnoso che sottilmente ricerca.</p>
<p>Resta che veggiamo con quali vie e con qua' mezzi a l'eccellenza de la poesia l'uomo possa pervenire. Se riconosceremo in noi quelle naturali virtù de l'anima - ingegno, giudicio, docilità e memoria - sperar potremo la perfezione ne la poesia et in ogni altra sorte di dottrina a la quale rivolgeremo le forze de la mente. E se bramiamo alcun segno se in noi si ritrovi particolare attitudine o no (ma questa esperienza ne l'età puerile doverrebbe farsi, quando non abbiamo entro a noi formata opinione la quale ci guidi), se ci compiacciamo d'imitare, se con diletto leggiamo i poemi, se con agevolezza gli mandiamo a la memoria, se abbiamo in ammirazione et Omero e Virgilio e Dante e gli altri gran poeti, conoscendo in noi questi indizi, tanto miglior confidenza di noi prenderemo; ma non ci annighitteremo per questo, credendo ogni fatica soverchia, anzi, con ardire maggiore ci accingeremo a l'alta impresa.</p>
<p>E primieramente procureremo possedere la perfetta cognizione de le lingue, e di questa massimamente se in questa eleggiamo di scrivere, risolvendo sin negli ultimi principi che sono gli elementi de la voce. Di poi la retorica e la dialettica, per sapere gli ornamenti de la favella, i luoghi del persuadere e del muovere gli affetti. Indi l'arte poetica e la pratica ne' poemi scritti con perfetta notizia de le bellezze e de le perfezioni e degli errori e de le imperfezioni loro. Aggiugneremo la dottrina morale o politica, perché trattando il poeta per lo più di affetti, di costumi e di azioni umane, in questa facultà è necessario sia esquisitamente intendente. Accompagnisi la cognizione de le istorie, la quale oltre molti commodi darà invenzione per l'imitazione. Venga la scienza naturale, quella massimamente che tratta del cielo, degli elementi, de le piante, de' metalli, degli animali e de le passioni degli elementi dette misti meteorologici, de le quali cose tutte è spesso il poeta forzato a ragionare. Apprenda la teologia, sì perché è regina di tutte le scienze, sì perché spesso da cose sopranaturali dee trarre la maraviglia. Né sprezzi l'astrologia e la geografia, come necessarie per la descrizione de' tempi e de' luoghi, d'ogni azione e d'ogni movimento compagni. Utile ancor sarà di alcune arti avere alcune generali notizie, come de la militare, de la navigatoria, de l'agricoltura, de l'architettura, de la pittura, de la musica, e di altre simiglianti, sì perché molti concetti da esse presi s'inseriscon nel poema, sì perché indi si traggon molte comparazioni e metafore per adornamento di esso.</p>
<p>Né qui si arresti l'umana industria, ma nuove diligenze e nuovi artifizi adopri; quando l'animo a poetar si dispone, colmisi di concetti nobili, alti e maravigliosi, et infiammisi di quel furore di cui di sopra parlammo. Al che conferirà lo insegnamento datone da Aristotele, lo imaginarsi quanto è più possibile, lo avere le cose cresenti e ritrovarsi ne l'affetto da esprimersi. Laonde, se di conetti d'ira o di dolore o di compassione o di allegrezza vuoi abondare, empi l'animo di questi affetti, e per empierlo ricòrdati d'oggetti che ti abbian mosso o sian soliti muoverti; e se non puoi in te, in altri imaginarli da te conosciuti, prendendo l'altra strada pur da Aristotele dimostrata di ricercare e di rintracciare, adoperando se non la forza de l'affetto, l'acutezza de l'intelletto. Gioverà ancora vedere, pensare, eleggere soggetti conformi; ché se a scrivere imprendi azioni tragiche, sdegni, furori, guerre e morti, non debbi ingombrar l'animo di ridicoli comici, ma di concetti simili a quelli che esprimere intendi. Se ti prepari a lodare bellezza di volto umano, o vaghezza di fonte, di giardino, o di palagio, appresenta a la tua fantasia bellezze simili già vedute.</p>
<p>Al bene descrivere spaventosa tempesta di mare o sanguinosa e fiera battaglia marittima o terrestre, gioverebbe l'essere stato presente et avere miglior prova che di udito. Ma da cose simili potrai formare imaginazione e ritratto efficace.</p>
<p>Conferirà l'età conveniente; perché a la grandezza et a la robustezza del poema eroico non sarà proporzionita la tenerezza de l'età giovenile, come né forse la freddezza de la senile; quindi maggior altezza troverrai ne l'<emph>Iliade</emph> che ne l'<emph>Odissea</emph>, parto de l'età inchinante a la vecchiezza. Conferirà la qualità de' cibi e particolarmente del vino, di cui è proprio l'eccitare gli spiriti e muovere il canto, come disse Omero; la disposizione de l'animo lieto o mesto, la conversazione, i costumi, l'abitazione. Perché se vorrai trattare amori, feste, giuochi e risi, non sarai ben preparato se da fame o da povertà o da dolori d'infermità o di morte de' tuoi più cari sarai afflitto, o se abbrevidato dimorerai in oscuro e tenebroso carcere; ma sì se l'animo fia scarico da ogni molestia, vago di letizia, rallegra di sovavissime armonie, di dilettevole vista di giardini, di fontane, di aer chiaro et aperto, che t'invitino e quasi sforzino ad allegria e giubilo.</p>
<p>Alcuni precetti ne diede Dionisio Longino, gran maestro de l'altezza del dire, per acquistare spirito di grandezza e per innalzare l'animo a nobili concetti. Uno è che venendo in ammirazione di quegli uomini famosi che altamente poetarono, diciamo a noi stessi: “Come direbbe questo Omero, come Pindaro, come Sofocle?; perché quasi trasformandoci in essi de lo spirito loro ci venghiamo ad informare. L'altro è che imaginandoci questi eroi presenti, incitiamo noi stessi a far sì che a loro possiamo piacere. Come esposta questa cosa satisfarebbe ad Omero se l'udisse? O vero, pure a noi parlando: “In che modo la dirò sì che con applauso la riceva e questa età e l'età future?”. A questi un altro simile sia a noi lecito aggiugnere: avendo gran forza la presenza degli amici per ritrarne da l'opere brutte e spronarne a le belle e lodevoli (onde fu detto l'esercito degli amanti dover essere inespugnabile), acuto stimolo sarà a l'animo nostro l'ammonirlo e dirli: “Come approverà questo quella virtuosa schiera di amici, il Tenero, il Trasformato, l'Ardito, il Torbido, l'Aspro? Se ad essi sarà dato ufizio di censurare o di giudicare, che diranno? Loderanno o sprezzeranno?”. Tutti questi aiuti gioveranno grandemente più di quello che altri forse si crede.</p>
<p>Ma sopra tutto è di mestiero non si opprimere con la viltà e con la pusillanimità, ma vestirsi di grande opinione e di ferma speranza di pervenire a l'eccellenza. Perché que' beni i quali non si sperano non si sogliono molto apprezzare e molto meno conseguire, e con questa fidanza prontamente si deon eleggere i mezzi, e quietati i tumulti de la parte irragionevole - grande impedimento a la perfezione - con veloce e continovato passo, senza badare e senza volgersi altrove, andar sempre avanzando verso il termine tutto il tempo che ne avanza a le operazioni de la virtù et a le azioni necessarie per mantenimento de la vita, negli studi occupando il fine di questa nobilissima impresa, il quale sarà giovare a sé, agli amici, a la patria, a coloro che vivono, a quei che succederanno a la vita; non vivere indarno, non tenere sepolto i talenti da la divina mano conceduti (per usare le parole che con voi usò non è gran tempo uomo per dottrina e per santità chiaro), quasi calamita potentissima vi attrarrà continuamente a sé e vi sublimerà ne l'altezza de le più nobili e più divine poesie, altro contenenti che trastulli e scherzi di amore; ove se pochi giungono, o perché non conoscano il meglio o perché non abbiano o stimino non avere da natura forze bastevoli, tanto maggiore fia la gloria vostra, la quale non contenta de la riva del picciol Arno né de' termini d'Italia, trapasserà le Alpi e l'uno e l'altro mare; anzi, se così convien dire, e se tanto è lecito sperare, ascenderà l'Atlante, il Caucaso, l'Atone, varcherà il Nilo, il Maragnone e l'Istro e 'l Gange, in tutte le parti del Sole surgente, del Sole cadente, negli estremi angoli del Settentrione e de l'Austro, porterà alteri, illustri e gloriosi i nomi vostri. Dal valore di voi è aspettato tutto quello che da eccellenti ingegni aspettare si può. Questa gloria a voi principalmente dovuta, non vi lasciate preoccupare da altri. Se il Cielo vi si è girato propizio, se la Natura e la Fortuna di Dio ministre hanno a gara sopra voi sparsi i loro doni, se tante fatiche per amore de la virtù coraggiosamente avete sofferto, se per godere i piaceri de l'intelletto da' servili diletti de' sensi (a' quali molti come ebbri e forsennati furiosamente corrono) vi sete allontanati et appartati da la gente in questo luogo ridotti, fate apparire di tutte queste cose condegno frutto.</p>
<p>Come di soggetto grande poco, ma come a voi a bastanza e forse di soverchio ho parlato, qui dunque taccio, e le grazie de la cortese attenzione ne la mente riservo.</p>
</div1>
</body>
</text>
</TEI.2>
