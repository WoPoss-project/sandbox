<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Difesa della lingua italiana</title>
      <author>Giambattista De Luca</author>
    </titleStmt>
    <extent>84 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2006</date>
      <idno>bibit000193</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Il Vescouo pratico ouero Discorsi familiari nell'ore oziose de giorni canicolari dell'anno 1674. Di Gio. Battista De Luca sopra le cose spettanti al buon gouerno delle Chiese, et all'officio de vescoui, e degli altri prelati ecclesiastici,contenute negli argomenti registrati nell'annesso indice. Con vn discorso dell'istesso autore nel fine, sopra la difesa della lingua italiana tirato nel giorno dell'apertura della Porta Santa del corrente Giubileo vniuersale del 1675</title>
        <author>De Luca, Giovanni Battista</author>
        <publisher>per gli eredi del Corbelletti (per Giacomo Dragondelli)</publisher>
        <pubPlace>Roma</pubPlace>
        <date>1675</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Napoli</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Napoli</name>
      </respStmt>
      <item>Correzione linguistica</item>
    </change>
    <change>
      <date>2004-08-23T00:00:00.000+02:00</date>
      <respStmt>
        <name>Marco Fucini e Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-09-17T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<div1>
<head>Sommario</head>
<list>
<label>1</label><item>La natura è amica della consuetudine.</item>
<label>2</label><item>Alterazione del discorso ragionevole la quale nasce dalla consuetudine.</item>
<label>3</label><item>Distinzione tra la consuetudine, e la corruttela overo tra l'uso e l'abuso.</item>
<label>4</label><item>Le novità e le riforme sono pericolose e produttive di disordini.</item>
<label>5</label><item>La consuetudine non ha il motivo della ragione, e della differenza tra essa e la legge scritta.</item>
<label>6</label><item>Parallelo delle cose naturali.</item>
<label>7</label><item>Ragione per la quale a professori legali non piaccia il trattare la legge nella lingua volgare.</item>
<label>8</label><item>Per qual sorte di persone si componesse l'opera del Dottor Volgare.</item>
<label>9</label><item>Non si devono tralasciare l'opere buone per il rispetto che a principio non siano per piacere.</item>
<label>10</label><item>Che il trattare le leggi, e le altre scienze nella lingua latina sia nato dal caso.</item>
<label>11</label><item>Istoria della Repubblica letteraria e dell'introduzione delle lettere nell'Italia.</item>
<label>12</label><item>Delle Leggi delle dodici tavole.</item>
<label>13</label><item>Delle maggior introduzione nell'Italia delle scienze trattate nella propria lingua naturale e volgare di quel tempo.</item>
<label>14</label><item>La lingua latina anticamente era naturale e volgare nell'Italia.</item>
<label>15</label><item>Proibizione di trattare le leggi e le cose del foro in altra lingua che nella volgare.</item>
<label>16</label><item>Traslazione dell'Imperio Romano in Grecia.</item>
<label>17</label><item>Autori i quali scrissero nella lingua corrente di quei tempi.</item>
<label>18</label><item>Perdita dell'uso e della memoria delle leggi, e delle altre scienze nell'Italia e nell'altre parti occidentali.</item>
<label>19</label><item>Tempo nel quale seguisse l'invenzione delle leggi, e la restituzione delle lettere.</item>
<label>20</label><item>Ragione per la quale doppo questa restituzione, le scienze si trattassero nella lingua latina.</item>
<label>21</label><item>Lingua Italiana moderna.</item>
<label>22</label><item>Proibizioni moderne di trattare le leggi e le cose del foro in altra lingua che nella volgare.</item>
<label>23</label><item>Scrittori di scienze nella lingua Italiana.</item>
<label>24</label><item>Introduzione nell'Italia delle leggi e dell'altre cose nella lingua Italiana.</item>
<label>25</label><item>Uso nelle sentenze e negl'atti giudiziali.</item>
<label>26</label><item>Che sia una cosa migliore e più adattata all' uso comune l'usare la lingua usata comunemente.</item>
<label>27</label><item>Racconto istorico che ciò si sia praticato in tutti i tempi e da tutte le nazioni.</item>
<label>28</label><item>Ragione generale perché ciò si debba fare in tutte le scienze.</item>
<label>29</label><item>Lodi della lingua latina e de suoi effetti e per qual causa si dica latina overo Romana.</item>
<label>30</label><item>Ragioni particolari delle leggi e delle cose del foro perché si debbano trattare nella lingua volgare.</item>
<label>31</label><item>Risposte alle ragioni contrarie.</item>
<label>32</label><item>Motivi dell'Autore del Dottor volgare a trattare la legge nella lingua Italiana Volgare e di fare il presente discorso.</item>
<label>33</label><item>Se sia necessario overo espediente il tradurre le leggi e i loro interpreti.</item>
<label>34</label><item>Del modo che si dovrebbe tenere nelle leggi per togliere tante confusioni.</item>
<label>35</label><item>Della favella la quala si debba usare, se l'elegante e culta, overo la piana e corrente.</item>
</list>
</div1>
</front>
<body>
<div1 n="Difesa della lingua italiana">
<argument><p>Difesa della lingua italiana</p>
<p>overo</p>
<p>Discorso in forma di risposta a lettera d'un virtuoso amico, che sia lodevole il trattare la legge e le altre facoltà nella lingua volgare in occasione dell'opera del Dottor Volgare.</p></argument>
<p>La gran simpatia e l'amicizia stretta, le quali passano tra la natura e la consuetudine, sommamente quella godendo della compagnia e della conversazione di questa, cagionano, che più comunemente piaccia, e si stimi degno di lode quel che si usa, e che dispiaccia, e si stimi degno di biasimo quel che non sia in uso, perloche la pratica più frequente insegna, che a ciascuno piacciano le usanze del suo paese, e dispiacciano quelle degli altri, perché così porta seco la natura, di godere della consuetudine e quella amare, e di dispiacerle all'incontro la di lei distruzione, o mutazione.</p>
<p>E se bene l'istessa natura, la quale generalmente ha contratto questa amicizia, non solamente negli uomini, ma anche nelle bestie, e nell'istesse piante, ha costituito una certa differenza tra l'anima razionale dell'uomo e la sensitiva delle bestie, e la vegetativa delle piante, cioè che in queste due ultime specie il tutto si operi dalla consuetudine senza verun discorso, o dettame di ragione, e che nella prima la ragione debba essere la regolatrice del tutto, che però l'uomo vien detto un animale ragionevole.</p>
<p>E dalche nasce la distinzione tra l'uso e l'abuso, overo tra la consuetudine e la corrutela, cioè che uso overo consuetudine sia quando sia ragionevole e ben ordinata; ed abuso, overo corrutela sia, quando sia irragionevole e sregolata.</p>
<p>Nondimeno l'accennato grand'amore che passa tra queste due amiche, natura e consuetudine, suol frequentemente offuscare l'intelletto, ed alterare quel discorso, con il quale si distingua il ragionevole dall'irragionevole per l'effetto di una certa passione alterativa. A somiglianza di quella alterazione, la quale, secondo la pratica molto frequente, vien prodotta dall'amore, o dall'odio, o dall'interesse, o dall'ambizione, quando diano in qualche grado d'eccesso.</p>
<p>Perloche l'istorie antiche e le moderne insegnano de molto frequenti casi, ne quali il voler togliere, anche con ragione l'usanze cattive ed irragionevoli, abbia cagionato delle ribellioni, e delle rivoluzioni dei popoli, e degli altri disordini. Onde i precetti politici e morali vogliono che le novità e le riforme siano di loro natura pericolose, e che si debbano al possibile sfuggire, quando la più che urgente necessità dell' abuso, e del disordine non lo richieda, poiché se bene è male, tuttavia l'esservisi assueffatto, lo fa parer bene, onde il proibirlo porta in quei principii del dolore e del dispiacere, anche quando si arrivi a conoscerlo.</p>
<p>Come per esempio; avrà quel tale la gamba rotta, overo un membro guasto, o deforme, e conosce bene che quello sia un difetto, siche gli dispiaccia, e vorrebbe non averlo; ma essendosi quella rottura ingombata, overo quella piaga incallita, si che la natura per la consuetudine vi si sia accomodata, onde non senta più il dolore, aborrisce che il chirurgo glie la raddrizzi, overo che col ferro, o col fuoco, o con altro potente rimedio glie la sani. E quando ciò si faccia , gli duole e stride e piange, concependo anche sdegno ed odio contro il medico, ancorché conosca che lo faccia per suo beneficio, e per sua elezione, molto più quando ciò non conosca. E ciò segue, perché tale è l'effetto della separazione di questi due così cari amici, natura e consuetudine.</p>
<p>Non ha la consuetudine il motivo della ragione, né di questa è figlia, ma del caso il quale ne abbia prodotto qualche piccolo seme, o principio, che per la continuazione dell'uso col parallelo evangelico del seme del senape, si sia dilatato e cresciuto in arbore; ed in ciò si distingue la consuetudine dalla legge scritta, cioè che questa sia figlia della ragione, ma quella del caso. E se bene abbiamo nel mondo molte consuetudini ragionevoli e ben regolate, tuttavia si dice un effetto del caso, più che dell'elezione e della ragione.</p>
<p>Adattandosi a ciò il parallelo delle erbe, overo delle piante del giardino, al quale vien paragonata la Republica, cioè che le leggi scritte siano le buone, e le fruttifere piante, le quali con le regole dell'agricoltura per il giardiniero si piantano e si coltivano, si che richiedono la precedente coltura e la buona preparazione del terreno, e doppo d'essere piantate, devono essere inaffiate, spurgate, ripolite e custodite. Ed all'incontro le consuetudini siano l'erbe, e le piante naturali, che la terra da se stessa produca le quali niun bisogno tengono dell'inaffiatura, o cultura, o custodia, perché l'istessa terra come di queste madre amorevole e delle piantate madregna, le alleva e le nodrisce molto bene, facendole divenire alberi grandi. Onde quando il giardiniero non sia più che accorto a svellerle ne principii, e quando siano tenere, volentieri da esse si suffocano e si ammazzano le piantate, le quali si dicono figliastri poco amati dalla terra.</p>
<p>E pure anche tra queste piante naturali, ve ne sogliono essere delle buone, fruttifere e salutifere, o belle e dilettevoli, al pari delle piantate e niente di meno, anzi alle volte di vantaggio, ma ciò non toglie che non sia un effetto del caso, il quale per lo più produce spine, ed ortiche e cicute ed altre arbe o piante infruttifere, dannose, spinose e velenose.</p>
<p>Questa dunque (o amico) è la ragione, per la quale, come voi dite il pensiero dell'Autore del Dottor Volgare di ridurre tutta la legge pratica in un compendio, o ristretto, a forma di discorso famigliare nella lingua Italiana volgare per la capacità anche degli idioti, col sudetto titolo come una cosa nuova nella nostra Italia sia più comunemente piaciuto a Signori, ed a Cavalieri ed a gli altri non togati, li quali non siano causidici, o in altro modo professori della facoltà legale, ma che non sia piaciuto a Professori causidici, li quali più comunemente lo biasimino e lo dannino, stimandola un'opera dannosa e pregiudiziale al mondo ed alla Republica letteraria, nel metter in bocca degli idioti quegli arcani delle leggi, e dell'altre scienze, le quali non convengono che a letterati, e che possa riuscir dannosa a professori, così parlando senz'aver visto, né letto l'opera, o almeno la sua introduzzione nel proemio.</p>
<p>Assegnandone la ragione, che mentre per tanti secoli da nostri Savii maggiori si è caminato per questa via, non dobbiamo da quella partire, essendo le novità di loro natura dannabili. Cioè che a non professori, come non avvezzi all'uso diverso e per non aver il gusto corrotto piace il buono, il quale all'incontro dispiace a professori, avvezzi all'uso contrario per la ragione dell'accennata amicizia tra la natura e la consuetudine.</p>
<p>Chi leggerà il principio del proemio dell' opera sudetta, vedrà che ciò si sia già previsto, e che a tal effetto si sia nella forma problematica discorso, con gli argomenti per l'una e per l'altra opinione, se ciò convenisse, o no.</p>
<p>E se bene siano parsi megliori e più efficaci gli argomenti e le ragioni per la parte affermativa, a dover coltivare e proseguire un tal pensiero; tuttavia conoscendo bene, che quelle ragioni ed altre anche maggiori, non sarebbono state bastanti a persuaderlo a Professori di questa facoltà dell'età corrente, come già avvezzi all' uso predetto, fu protestato che non si sia ciò fatto per essi, anzi che in loro se n'è dannato lo studio e la lettura, espressamente proibendosegli e persuadendogli a proseguire la solita strada degli studii ne libri composti nella lingua latina, nella quale anche dal medesimo Autore si è fatta qualche non poca parte.</p>
<p>Ma non perciò stimò doversi ritirare dall'impresa, per la ragione che non deve il medico astenersi dal medicare la piaga, overo dal raddrizzare l'osso rotto, o storto, perché all'infermo avvezzo a quell'uso, dispiaccia e che ne concepisca qualche odio contro di esso; né deve il giardiniero astenersi dalla cultura migliore del giardino, perché si scommova la terra, e si alteri l'ordine antico e che ciò dispiaccia a quelli, li quali siano soliti goderlo in quello stato. Ne meno si deve astenere dal potare gli alberi e le viti perché segli facciano de tagli, per i quali in quello stato appariscano più tosto deformi, per la ragione che nel progresso del tempo ciò cagiona maggior frutto e maggior verdura e bellezza con casi simili; e l'insegnano bene l'istorie Ecclesiastiche della primitiva Chiesa ed anche le profane, nell'estirpazione di quelle usanze, che oggidì concordemente confessiamo abusi e corruttele grandissime, e pure in quei tempi erano grate, e si stentò per tanti  secoli a toglierle.</p>
<p>In prova che il trattare le scienze e le facoltà e particolarmente la legale nella lingua latina, e non nella naturale, o volgare, sia nato dal caso e non da elezione regolata dalla ragione, conviene ripigliare un poco compendiosamente l'istoria della Republica letteraria, e delle scienze nella nostra Europa occidentale comunicabile e particolarmente dell'Italia, Francia, Spagna, Germania superiore ed inferiore, Polonia, Inghilterra e Svezzia, senza escluderne l'altre sue provincie; e particolarmente in quel che riguarda la nostra Italia, delle di cui usanze e respettivamente favella, si tratta.</p>
<p>Per quanto dunque portano quelle notizie che alla nostra memoria sono rimaste, avanti che seguisse la grandezza della Republica Romana, l'Italia era priva della cultura delle scienze, eccettuatene le sue estremità della Calabria e della Sicilia, nelle quali ebbero tal cultura, per li Pittagori in Cotrone, per gli Architi in Taranto, per li Platoni ed Archimedi nella Sicilia, ed altri, li quali si spiccarono da Rodi e da Corinto e da Atene, e dall'altre scuole della Grecia, per la facile comunicazione del mare Adriatico e dell'Ionio.</p>
<p>Seguì ciò nell'istessa lingua Greca dei maestri, nella quale talmente si profittarono questi Italiani che la Calabria ne riportò il nome della Magna Grecia, e la Sicilia passava sotto l'istesso nome. A segno che Dionisio Siracusano, ancorché ne fosse Re e Signore, tuttavia n'era istrutto, in modo ch'essendo stato scacciato dal Regno, gli riuscì d'aprire scuola in Corinto, e con questo mezo procacciarsi il vitto. Però tuttavia continuarono le altre parti superiori di questa provincia, cioè i Lucani, i Campani, i Sanniti, i Latini, gli Etruschi, overo Toscani ed i Galli senoni, Traspadani e Cisalpini, ed altri nell' antico stato barbaro, e nell'ignoranza delle lettere.</p>
<p>Essendo dipoi seguito che Roma a capo di due secoli e mezzo dalla sua fondazione, scuotendo il giogo ed il dominio regio, divenisse Republica, e conoscendo non potersi governar bene senza le leggi, alla buona ordinazione delle quali i proprii cittadini, overo i convicini non erano atti per la scarsezza delle lettere e delle scienze, le quali nelle sudette parti fiorivano; quindi seguì che ivi mandassero per ottenerle (e sopra diche i Pedanti legali, cioè i Lettori ed i maestri dell'Istituta, e degli altri principii nelle scuole v'intessono delle sciocchissime e totalmente inverisimili favolette) e quelle riportarono in dieci tavole, alle quali sopra alcuni casi, che in esse non si contenevano, (perché forse così portasse la diversità de costumi e de paesi) ne furono aggiunte altre due, con l'opera, come molti vogliono, anche d'un Greco, il quale dimorava in Roma profugo, ed esule del suo paese, che però furono fatte le leggi delle dodici tavole.</p>
<p>Vennero queste leggi dalla Grecia scritte in quella lingua, ma non perciò gli antichi prudentissimi Romani, li quali fabricarono col loro valore e prudenza una Republica, la maggiore che mai sia stata nel mondo, caminarono con la simplicità de nostri moderni, di lasciarle in quella lingua a pochi cognita, ma le trasportarono nella loro lingua latina overo Romana (che vuol dir l'istesso conforme di sotto si discorre) siche in fatti le ridussero alla lingua volgare per la capacità di tutti anche Idioti, mentre in quei tempi la latina era la naturale, che diciamo la volgare, appunto come oggi è l'Italiana.</p>
<p>Crescendo di poi la grandezza della Republica, siche divenne signora e maestra della sua maestra, cioè della Grecia sudetta, i Romani, parte coll'andar a studio in quelle università, conforme particolarmente si legge di Cicerone che andasse in Atene, e parte con l'ammaestramento di quei Greci, li quali come servi, overamente per occasione de negozii dimoravano in Roma come nella Città metropoli, e dominante, divennero molto dotti e versati, nella filosofia, nella retorica, nella poetica e nella dialetica e nell'altre scienze e facoltà, trattate nelle sudette lettere greche, valendosi dell'opere degli Omeri, de Platoni, degli Aristoteli, de Socrati, degli Esculapi, de Mercurii, degli'Ipocrati, degli Epitteti e degli altri Autori greci di molti de quali a noi non si è tramandata la memoria. Ma parimente, ancor che fossero peritissimi in quella lingua, tuttavia le vollero trattare nella propria latina, che era la naturale e la volgare, siche in essa tradussero i sudetti e molt'altri Autori Greci.</p>
<p>Che però durando tuttavia la piena libertà della Republica, overo quella mezana, la quale continuò sotto Augusto, i Ciceroni, i Virgilii, gli Orazii, gli Ovidii, i Catoni, i Portii, i Celsi, ed altri molti trattarono, così la facoltà legale, come anche la filosofia, la medicina, la dialettica, la mattematica, la retorica, la poetica e le altre scienze nella propria lingua volgare e corrente, e non nella greca artificiale, ancorché dalla notizia di questa si distinguessero i letterati da gl'idioti; per appunto come oggi dì si distinguono, con la perizia della lingua latina morta ed artificiale, la quale a comparazione dell'Italiana fa l'istessa figura, che anticamente facea la greca a comparazione della latina. Asssegnandone l'istesso Cicerone la ragione, cioè che si deve parlare e scrivere in quella lingua, nella quale tutto il popolo intenda quel che si dice.</p>
<p>A tal segno, che volendo alcuni cominciare a trattare le materie legali e le giudiziali ed anche gli atti del Senato nella lingua greca, fu ciò dalla Republica proibito; e l'istessa proibizione continuarono di poi Tiberio e gli altri Imperatori, sotto i quali, finché durò la residenza dell' Imperio in Roma, fu continuato l'istesso stile di trattare tutte la lettere e scienze e tutte l'altre cose nella propria lingua latina naturale e volgare, siche in quella scrissero i Livii, i Taciti, i Salustii, i Svetonii, i due Senechi, i Terentii, i Plauti, i due Plinii, i Curtii e tanti altri. Ed anche diedero quei loro responsi giuridici per il foro, i Vulpiani, i Papiniani, i Marcelli, i Paoli, i Iaboleni, i Scevoli, i Modestini e gli altri che oggi veneriamo come leggi registrate ne cinquanta  libri de Digesti; e anche, per quel che spetta alla legale, furono composte quelle costituzioni Imperiali, che abbiamo registrate nel Codice di Giustiniano.</p>
<p>E non mancano de medemi Greci, i quali benché fussero peritissimi nella propria lingua, tuttavia drizzando le loro opere per la lettura de Romani, scrissero nella lingua di questi, e non nella propria, come tra gl'altri abbiamo che facesse l'Apuleio nel suo Asino d'oro.</p>
<p>Fu nel quarto secolo della nostra salute, da Costantino Magno trasferita in Grecia la Sede Imperiale, la quale per la solita conseguenza tirò seco il meglio delle lettere e delle arti. Però si continuò tuttavia in Roma e nell'Italia nell' istesso stile di trattare le scienze e le facoltà, ed anche le cose spettanti alla cristiana religione già dilatata e costituita nello stato di una gran tranquillità, nella medesima lingua naturale per tutto il sudetto secolo quarto, nel fine del quale, per l'opera dell'infame Ruffino, sotto l'Imperio d'Onorio e di Arcadio, cominciarono le incursioni de Goti e dell'altre barbare nazioni.</p>
<p>L'istesso fu continuato ne secoli prossimi che in essa scrisero molti gravissimi già noti Autori sagri e profani, li quali fiorirno nell'istesso quarto secolo e nei seguenti prossimi; come per esempio sono, i Gerolami, gl'Ambroggii, gli Agostini, i Gregorii, i Simmachi ed altri molti. E seguì ancora quella gran traduzzione, che ogn'un sa.</p>
<p>Delle leggi però antiche de Romani, lequali consistevano nell'accennate più antiche delle dodici tavole e ne responsi de Giurisconsulti ed anche nelle costituzioni Imperiali, nel sesto secolo, e molto più negli altri seguenti, cominciò a perdersi l'uso e la memoria nell'Italia e nel' altre parti occidentali, poi che se bene l'Imperatore Giustiniano, conforme tante volte, così nel Teatro, come nel Dottor Volgare e nell'operetta dello stile si è accennato, verso il principio del sesto secolo, ordinò la riforma e la compilazione delle sudette leggi, riducendole a quella forma, che di presente le abbiamo nel corpo civile de Digesti e del Codice e dell'Autentico.</p>
<p>Nondimeno, poca o niuna notizia e pratica se n'ebbe nell'Italia ed in quest'altre parti dell'Europa occidentale, per la niuna, o molto poca autorità che vi avesse il sudetto Imperatore stante le invasioni de Goti, de Vandali; o pure se ve ne fosse stato qualche principio nell'Italia, quello fu soppresso da Longobardi, li quali sotto Giustino figliuolo del sudetto Giustiniano l'occuparono e fecero delle nuove leggi proprie in gran parte poco ragionevoli, onde si sogliono chiamare leggi Asinine. Ed altri le trasformarono in leggi proprie, come fecero gli Alarici ed altri.</p>
<p>E ciò seguì per il rispetto politico di supprimere al possibile il nome, non che l'autorità del Romano Imperatore. Onde seguì che, così le leggi sudette, come tutte le altre opere sopra la Filosofia, Dialettica, Retorica, Poetica ed altre scienze, per non esservi ancora l'introduzione delle stampe, per tanti sacchi e sotto una lunga e dura servitù di barbari nemici giurati delle lettere e delle scienze, si smarrissero e stessero sepolte fino al secolo duodecimo ed il decimo terzo.</p>
<p>Furono questi secoli molto memorabili e felici per queste provincie, così per l'invenzione delle sudette leggi e di diverse opere nell'altre scienze, come ancora generalmente per la reintegrazione dell'Italia e successivamente dell'altre aggiacenti provincie della Francia, Germania, Spagna, Polonia ed altre al'antica dignità e prerogativa delle lettere e delle scienze, ed anche della maggior cultura della vita civile e della medesima fede cattolica, con l'erezzione e fondazione di tante Religioni, che in questi secoli seguirono e particolarmente de Mendicanti, conforme si accenna nella loro compendiosa relazione, contenuta nel Dottor Volgare, sotto il titolo de Regolari.</p>
<p>Ma perché in quei tempi non era totalmente morta nell'uso comune e volgare nell'Italia la sudetta lingua latina, ancorché fosse spirante e semimorta, come in gran parte corrotta e confusa da tante diverse lingue barbare e forastiere. Ma non erasi ancora resa comune ed idiomatica la moderna e corrente lingua Italiana, la quale fu raffinata dipoi da quel gran miscuglio di tante varie lingue che in questa provincia si scorgea. Quindi seguì, che così li primi glosatori ed Interpreti delle sudette leggi, come ancora gli altri letterati, li quali in questo medesimo tempo cominciarono a ridurre la filosofia e la teologia e le altre scienze a forma di facoltà disputativa, e di proposizioni scuolastiche, si valessero di quell'istessa lingua, nella quale ritrovarono, che fossero le sudette opere antiche, continuandone l'uso, ancorché in una forma più corrotta e più barbara, perché così richiedea la condizione di quei tempi ne quali quella era la migliore e la più culta ed elegante lingua che vi fusse, conforme si è accennato ancora nel principio dell'operetta dello stile.</p>
<p>E da ciò apparisce chiaramente, che non fusse un'accurata ed una misteriosa elezzione, il trattare le leggi e le altre scienze, ed anche gli atti giudiziali ed i convenzionali, overo le ultime volontà nella lingua latina come contradistinta dall'Italiana, ma che ciò seguì, perché così portasse la condizione di que tempi, ne quali non era ancora ben ripolita e fermata la corrente lingua Italiana, che però fu creduto di parlare tuttavia con la lingua latina, come corrente, volgare e popolare, ancorché in qualche parte corrotta. E per conseguenza cessando oggidì questa ragione, non si scorge necessità, o ragione alcuna, la quale precisamente oblighi a continuare questo stile.</p>
<p>Anzi che di presente, stante che la sudetta lingua latina sia già affatto morta, si che nelle sudette Provincie del nostro mondo civile comunnicabile, il quale vive coll'uso delle leggi e dell' altre scienze e facoltà, sia una lingua straniera, ed artificiale, la quale non si abbia dalla natura, ma che si acquisti con lo studio, si che sia ignota al popolo. Quindi è seguito, che in alcune delle sudette provincie si è cominciato da Principi a proibirsene, overo a dismettersene l'uso nelle leggi e negli atti giudiziali, ed anche ne testamenti e ne contratti, si che il tutto, debba seguire nella lingua materna, naturale ed idiomatica a tutti comune, che diciamo volgare; ed a somiglianza di quel che nelle sudette cose publiche sia si ordinato da Principi, i letterati e professori abbiano di poi introdotto l'istess'uso di trattare tutte le altre scienze e facoltà nell'istessa lingua naturale e volgare del paese.</p>
<p>Fu ciò primieramente praticato nella Francia dal Re Francesco primo, e di poi più strettamente dal Re Carlo nono e dagli altri successori, per lo che nella sudetta provincia più che nell'altre si è dilatato e si è reso già comune l' uso di trattare tutte le scienze e tutti gli atti giudiziali e stragiudiziali nella propria lingua volgare e naturale Francese. E l'istesso seguì nell' Inghilterra, e di poi nel secolo corrente, o pure nel fine del decorso, anche nella Spagna negli atti giudiziali e ne i contratti, e nelle ultime volontà seguì l'istesso per ordine del Re Filippo secondo, o terzo, per lo che molti di quei Scrittori cominciarono a trattare ancora le scienze nell'istessa lingua Spagnola, conforme particolarmente nella facoltà legale fu praticato dal Bovadilla, dal Solorzano e dall'Autore della Curia Filippica e da altri ed anche da molti morali. E l'istesso nella Germania, secondo quella gran diversità di costumi e di stili, che in quella provincia seco porta la gran divisione di tanti Principati.</p>
<p>Nella nostra Italia, da tempo antico e ne principii che la moderna lingua Italiana ricevè qualche forma, l'istesso praticarono i Poeti, come si vede nel Dante e nel Petrarca ed in altri; ed anche ne gl'istorici e altri Scrittori nella prosa, come sono l'antico novelliero il Boccaccio e tanti altri, oltre così infinito numero d'Istorici e de Poeti delli due ultimi, decorso e corrente secolo.</p>
<p>Nella filosofia lo fece nel secolo passato il Piccolomini e nel secolo corrente il Tassone e forse qualche altro. E nella medicina, il Mercurio nell'opera intitolata la Commare, sopra le donne gravide e partorienti, il Zacchia de mali ipocondriaci, il Mattiolo nella sua celebre opera de Semplici e altri.</p>
<p>Nelle cose giudiziali, overo stragiudiziali spettanti al legale ed al governo politico e civile della Republica; nell'istesso secolo decimo sestio antecedente e molto più nel corrente decimo settimo, in tutti i Principati (dallo stato Ecclesiastico infuori) si è introdotto di farsi le leggi e le altre ordinazioni ed i bandimenti nella lingua volgare Italiana.</p>
<p>Anzi nell'istesso principato Ecclesiastico ancorché le bolle e le grazie e le altre provisioni, le quali si facciano per la Dataria e per la cancellaria e la segretaria de brevi principalmente per il principato spirituale, si concepiscano nella lingua Latina; nondimeno i chirografi ed i bandimenti e le altre provisioni spettanti al principato temporale, si concepiscono nella lingua italiana volgare.</p>
<p>Nelle sentenze e ne decreti e negli altri atti giudiziali più comunemente in questa provincia si continua con l'antico stile di adoprare la lingua latina. Pure in alcuni principati s'incomincia ad usare l'Italiana e ne contratti e nelle ultime volontà si è più comunemente introdotto l'uso della medesima lingua Italiana volgare più che della latina l'uso della quale ne contratti e nelle ultime volontà pare che si sia ristretto a Roma ed a qualche luogo dello stato Ecclesiastico più per una continuazione d'abuso che peraltre.</p>
<p>Da ciò dunque si vede, che l'introdurre anche in questa Provincia l'uso di trattare le scienze e le facoltà, e particolarmente la legale nella lingua Italiana volgare, sia una cosa più tosto ragionevole e degna di lode, come adattata all'uso comune dell'altre provincie e nazioni, così ne tempi antichi come ne moderni, siche non contenga quella esorbitanza, overo quell' errore, che il volgo e particolarmente quello de Giuristi apprende, mentre in ciò si distinguono gli uomini dalle bestie, che queste caminano col solo uso e con quel che abbiano visto, o che vedano farsi dagli altri senza verun discorso o raziocinio, ma gli uomini si devono regolare con l'uso della ragione e col discorso, col quale devono eleggere quella via che vedano e che conoscano essere migliore dell'altra usata per l' addietro, quando si conosca peggiore.</p>
<p>Che sia molto più ragionevole e di maggior beneficio della Republica il trattare le scienze nella lingua naturale o volgare del paese a tutti comune, e particolarmente sopra tutte le altre scienze e facoltà, che ciò convenga alla legale ed alle sue dipendenze, come sono i contratti e le ultime volontà ed anche i bandi e le provisioni e le grazie del Principe e degli altri magistrati e superiori e le citazioni, o monitorii ed altri atti giudiziali; si comprova così dall'uso comune antico e moderno del mondo e delle più savie nazioni che siano state, come ancora dalle ragioni e dagli effetti migliori.</p>
<p>Per quel che spetta alla prova, laqual nasce dall'uso più comune, riassumendo quel che alla nostra notizia si concede, primieramente ciò si comprova dal vedere che l'istessa infallibile e di tutti maggiore sapienza e prudenza Divina e dello spirito Santo lo praticasse, mentre la primiera legge, la quale con la bocca di Dio fu data a Mosè sopra il monte Oreb, non fu in lingua straniera, ma in quella, laquale in quel tempo si usava comunemente per quel popolo; e coll'istesso stile furono continuate l'istoria profetica di Mosè nel genesi, e le profezie di Davide e degli altri Profeti, ed anche l'istorie de Re e de Maccabei, e le sentenze e le parabole di Salomone nel Testamento vecchio, e nel nuovo così nel Vangelo come negli atti degli Apostoli e nelle Epistole de medesimi. Il tutto fu nella lingua naturale ed allora corrente nel paese.</p>
<p>Secondariamente per senso più comune de scrittori si crede, che i Greci imparassero le lettere e le scienze da i Caldei e dagli Egizii, e pure le trattarono nella propria lingua volgare e corrente greca, non già nella caldea, overo nell'egiziaca.</p>
<p>Ed ultimemente i Romani, overo i Latini (che vuol dir l'istesso) le impararono da Greci, ma le trattarono come sopra nella propria latina come corrente e volgare. Ed avendo l'accennato Imperatore Giustiniano in Costantinopoli fatto la già detta riforma delle leggi ordinò che per l'intelligenza e per la comodità de Popoli si componessero in due lingue, una cioè Greca per le parti orientali e l'altra da esso chiamata Romana per le parti occidentali, nelle quali per ragione dell'Imperio e del dominio di Roma, la sua lingua era cognita ed usata; (e dal qual testimonio così degno si prova che l'istesso voglia dire la lingua Romana, che la latina) con altri esempii che sopra ciò si potiebbono addurre, se il motivo di sfuggire la prolissità non lo proibisse.</p>
<p>Ed assumendo ancora la parte raziocinativa, overo la discorsiva, e parlando generalmente di tutte le altre facoltà e scienze; insegna la massima filosofica, che superfluo e fuori del proposito sia il fare per il più, quel che si possa fare per il meno, e che imprudente, anzi pazzo si debba stimare quello il quale potendo far il suo viaggio e giungere alla desiderata meta per una strada più breve e più facile e comoda, voglia tener l'altra molto più lunga e più scomoda e difficile.</p>
<p>E questo è il caso, poi che se da giovani nell'età tenera e più atta all'apprendere le scienze, ed al soggiacere al timore de maestri e de maggiori, si potrebbono apprendere quelle lettere e quelle scienze, lequali siano le necessarie, overo le profittevoli e le opportune per il governo della Republica, per la vita civile ed anche per l'ornamento della persona, si dovrà dire che sia errore e superfluità il consumare l' età migliore dell'adolescenza con più d'un lustro sotto i pedanti nelle scuole della gramatica per imparare la lingua latina.</p>
<p>Non è la gramatica di questa lingua, scienza o facoltà particolare, necessaria, o profittevole per l'accennato governo politico, o civile della Republica, overo per la vita civile, ma è solamente una prima porta per mezo della quale, stante l'uso, si possa entrare ad apprendere quelle scienze e facoltà, lequali per gli effetti sudetti siano le necessarie overo le utili e profittevoli, siche i giovani nell'età più soggetta a vizii e meno applicata, come meno soggetta al timore de maestri e degli altri maggiori malamente si riducono all'apprendere quelle scienze, lequali sono le utili e le profittevoli, che però senza questo così lungo circuito inutile sarà meglio ottenere l'istesso intento nella lingua propria e naturale.</p>
<p>Non si niega che tra tutte le lingue, la latina sia la più stimabile e la più opportuna, come più comune a molte nazioni per esser ella la madre e la maestra dell'altre e che porti un grand'ornamento e comodo a quelli i quali la possegano bene, perché da per tutto intenderà e sarà inteso. Ma non perciò segue che sia una cosa così necessaria e che senza di essa non si potesse divenire scientifico, quando le scienze si riducessero in ciascun paese nella propria lingua naturale.</p>
<p>E anche la perfetta e la buona notizia di questa lingua molto stimabile e giovevole per l'intelligenza degli antichi ed anche de moderni, li quali in questa lingua abbiano scritto, si che tal notizia conviene a quelli i quali siano professori delle facoltà, ma per gli altri i quali desiderino le notizie delle scienze per il solo bisogno ed esercizio, quando cessasse questa causa, ne cessarebbe l'effetto, mentre, conforme si è detto questa non è una scienza, o facoltà, ma è una specie di lingua opportuna, come per esempio è la greca in quelli, li quali vogliono studiare appresso gli Autori Greci, conforme più di proposito si discorre ancora nell'opera del Cavaliere e della Dama; e si dicea questa lingua anticamente Romana per contra distinguerla dalla Greca, conforme si è accennato che l' attesti l'Imperator Giustiniano in occasione di parlare dell'opera del ridurre le leggi in quella forma, che di presente abbiamo; e dopoi fu più comunemente chiamata latina, non già che fosse particolare della Città di Roma, overo della provincia del Lazio, nella quale questa Città è situata, mentre in effetto era idiomatica di tutta l'Italia, ma si dice Romana, overo latina, per dinotare la lingua più culta. Per appunto come oggi dì nell'Italia diciamo della lingua Toscana e nella Spagna della Castigliana e simili.</p>
<p>E venendo al nostro particolare delle leggi; ad ogni ragione, o discorso umano troppo ripugna, che gli uomini si debbano, sotto la pena della perdita della vita, dell'onore e della robba, obligare all'osservanza di quelle leggi, che non intendono, mentre tra i requisiti della legge si annovera quello della publicazione, acciò venga a notizia del popolo, dal quale, almeno con l'atto negativo di non contradire, sia accettata. Dunque vi è necessaria la notizia in tutti, laquale non si può avere quando sia in una lingua straniera, sconosciuta e non intesa.</p>
<p>Inoltre, troppo dura, ed irragionevole cosa pare che sia il dover obligare la persona e la robba, con un istromento, o con altro contratto concepito in una lingua che niente intenda; o pure che morendo debba disporre parimente in una lingua, che non sappia, ne intenda, si che il Notaro di sua testa scriva quel che forse il testatore non voglia; e che debba soggiacere quello al quale si trasmetta un monitorio, overo una inquisizione alle pene contumaciali della vita, dell'onore e della robba senza sapere, né intendere quel che vi si contenga, per deliberare se debba comparire ed obidire, o no.</p>
<p>A Principi ed a Signori e Magistrati, a quali sia appoggiato il governo politico ed il civile della Republica e de popoli, molto conviene che abbiano qualche notizia di quel che le leggi dispongano, acciò non siano ingannati da Giudici e da Consiglieri e possano conoscere se le querele ed i richiami de sudditi siano con ragione o no; ma perché in essi non è facilmente praticabile lo studio formale della facoltà ne libri latini, li quali di proposito ne trattino nella forma scolastica, o pratica. Quindi segue che giovi anzi che sia necessaria in essi una lettura di facile intelligenza con la quale ne apprendano qualche cosa in quel modo che segue nella  politica e nelle cose del mondo con la lettura delle istorie e degli altri libri sopra i precetti politici ed altre somiglianti materie.</p>
<p>Come ancora a privati litiganti, o che abbiano in pensiere di promuovere qualche lite e pretensione, molto ne conviene la notizia, perché sappiano conoscere e distinguere se i loro difensori trattino bene o male i loro interessi e se caminino per la strada buona; con altre ragioni e considerazioni accennate nel proemio dell' opera sudetta del Dottor Volgare dove si potrà vedere.</p>
<p>All'incontro per l'altra opinione sopra l'uso della lingua latina si suole addurre l'esempio della Chiesa nella Sagra Scrittura. Però ciò ha una ragione particolare, la quale non si adatta all'altre cose conforme nel sudetto proemio si discorre.</p>
<p>L'esempio del Papa nelle sue bolle e nell'altre spedizioni, parimente non è applicabile per la ragione, che essendo un Principe spirituale, ed i l Vescovo di tutto il mondo, non deve parlare nella lingua particolare d'una Provincia nella quale risieda, ma deve farlo in quella la quale sia a tutte le nazioni più comune. Che però forse con errore si pratica in quelle cose le quali riguardano il governo particolare del principato temporale, al quale non si adatta la sudetta ragione.</p>
<p>Il maggior argomento suol'esser quello, che tal introduzione farebbe perdere la notizia e l'uso della lingua latina; ma la pratica lo convince molto debole e fallace, mentre vediamo che nella Francia, nella quale più che altrove regna l'uso di trattare tutte le scienze e gl'atti nella lingua naturale, molto fiorisce la lingua latina, atteso che quelli, li quali studiano per genio virtuoso e per intendere tutte le sorti di scrittori, non per ciò s'astengono dall'apprenderla.</p>
<p>Considerano alcuni il pregiudizio che ne può nascere al genere de cusidici, mentre in tal modo ciascuno senza il bisogno degli Avvocati e de Procuratori potrà fare il fatto suo da se stesso; ma parimente la moderna pratica delle sudette provincie della Francia, della Spagna e dell'Inghilterra ed altre, convince quest'argomento per molto fallace, ed anche in quei principati ne quali le leggi e le provisioni siano nella lingua Italiana volgare. Oltre l'esempio antico de Greci e de Romani appresso li quali erano di maggiore stima gli oratori ed i causidici e gli altri professori e pure il tutto si trattava nella lingua naturale. Anzi che in tal modo i dotti ed i buoni saranno meglio conosciuti, e più stimati da Principi e Signori ed anche da litiganti come più illuminati e pratici, si che il pregiudizio sarà solamente de gl'ignoranti e cattivi.</p>
<p>Alcuni politicastri dicono, che le leggi devono essere come una specie di oracoli oscuri, li quali non siano da tutti intesi. Però questa si dirà una politica maligna e diabolica, non già cristiana e ragionevole di obligare i popoli alle gravissime pene della perdita della vita, dell'onore e della robba per la contravenzione di quelle leggi che non intendano, poiché in tal modo si verificarebbe quel che per alcuni si suol dire de tiranni, cioè che adoprino le leggi in quel modo, che i pescatori ed i cacciatori adoprano le reti, le ragnuole, le panie ed il vischio, e gl'altri ordegni es istromenti simili proditorii contro gl'innocenti.</p>
<p>L'unica ragione di qualche sodezza, è quella della più facile comunicazione de libri e dell' opere con tutte le nazioni, come in una lingua più comune; però a ciò si rimedia con le traduzzioni, conforme la frequente pratica della Francia insegna. Ed in ogni caso non è ragione, la quale prevaglia all'altre, le quali assistono all'altra parte.</p>
<p>Se l'Autore di questo pensiero non avesse già mostrato al mondo di saper parlare latino con uno stile, a proporzione della sua professione di leggista, non affatto plebeo, si potrebbe dire che si disprezzasse e si biasimasse quello di che si fosse privo e che non si potesse avere, o non si sapesse fare.</p>
<p>Overamente se pretendesse d'esser professore della favella Italiana culta e d'essere uno degli assistenti o magnati dell'Accademia della crusca (frenesia oggidì resa tanto comune a molti), in tal caso si potrebbe dire che ciò sostenesse, o volesse introdurre per fare una vana ostentazione della sua erudizione.</p>
<p>Ma non avendo tal pretensione, si che cessi l'una e l'altra ragione. Però convien dire, che il tutto sia seguito dal motivo, overo dall'amore che si porta al ben publico ed alla verità, ed alla giustizia, per aprire in tal modo una nuova strada, la quale venga stimata migliore, col dar incentivo a gli altri di ornarla, abbellirla ed ampliarla.</p>
<p>Tra professori della legge nell'età corrente, forse fin ora esso si dovrebbe stimare il più interessato contro questa nuova introduzzione, come pregiudiziale alle sue non piccole fatiche nella sudetta lingua latina ed alla sua professione ma il zelo del ben publico gli fa posporre questi, ed altri interessi privati.</p>
<p>Approvano alcuni il pensiero, ma dicono, che per ben praticarlo, bisognarebbe tradurre tutte le leggi e le loro glose e repetizioni, acciò che in tal modo restassero ben applicate le sudette ragioni; ed anche perché cosi possa la facoltà esser appresa da quelli i quali non sappiano la lingua latina. Ma parimente quest'opinione patisce il difetto dell'equivoco nel credere che quanto nel foro esteriore giudiziale e stragiudiziale si pratica, sia contenuto nelle leggi civili e canoniche della ragione comune. Atteso che a far bene il conto, delle dieci parte di quel che si pratica, forse appena una sola nasce dalla chiara ed espressa disposizione delle sudette leggi antiche comuni, si che le altre nove nascano da altre leggi o consuetudini, o pure da quelle regole e conclusioni, le quali ne tempi moderni per i Tribunali e per il senso più comune de professori si sono cavate da un gran miscuglio di diverse leggi e dalla confusione di tante questioni e diversità d'opinioni sopra l'intelligenza e l'interpretazione delle sudette antiche leggi comuni.</p>
<p>Onde pare che alla facoltà legale e forse anche all'altre e particolarmente alla filosofia, convenga quel che nell'operetta dello Stile legale si è detto della corrente lingua Italiana, cioè che sia una nuova lingua cavata da un gran miscuglio di molte diverse e confuse assieme, si che gli convenga quel che si suol dire de figliuoli dellle publiche donne disoneste, cioè che siano figli di una madre e di cento padri, essendo la madre la lingua latina, ma corrotta e violata da un gran numero di barbarismi.</p>
<p>E questo si può dire che segua nella facoltà legale conforme per sodisfare ad alcuni curiosi si osserva in un ristretto delle materie, il quale di sotto si registra nel fine del presente discorso.</p>
<p>E per conseguenza, superflua ed inutile sarebbe una così difficile e laboriosa impresa, del tradurre a parola nella lingua Italiana volgare tutte le leggi civili e canoniche ed i loro glosatori ed Interpreti, mentre gran parte di esse, o poco, o nulla serve per la pratica; che però se queste leggi fussero persone materiali ed animate, le quali venissero al mondo vestite alla moda de loro tempi e che parlassero in quel modo, che sono scritte, poco, o nulla sarebbero conosciute, ne intese anche da loro seguaci e Professori.</p>
<p>Che però se qualche studioso per elevato ingegno che sia, con intenso e molto applicato studio diverrà nelle sudette leggi peritissimo, ed anche ne loro antichi glosatori ed Interpreti, tuttavia per nulla, o molto poco valerà nel foro, e nelle parti di Giudice, o Causidico. Anzi che l'esser eccellente anche nella pratica in una Città, o Principato, poco giova negli altri Principati per la diversità delle leggi e de stili e delle opinioni, avanti che in questa si renda bene pratico.</p>
<p>Il vero ed il buon rimedio del male sarebbe il rinovare quell'istesso, che nell'accennato sesto secolo, fece come sopra l'Imperatore Giustiniano, cioè che essendo ridotte le leggi a più mila volumi ed essendo ripiene di tante antiche superstiziose formalità, le riformò e le ridusse a quella forma, la quale si vede nel corrente corpo civile, Onde il Dante cantò, <quote rend="italic">D'entro le leggi tolse il vuoto e'l vano</quote></p>
<p>Che però a somiglianza, risecando tutte quelle leggi, le quali siano rivocate ed abolite, overo che non siano più in uso, o che in altro modo fossero superflue, basterebbe tradurre solamente quelle, le quali sono in uso, aggiungendovi come per nuove leggi quelle proposizioni, o dichiarazioni le quali siano più ricevute in pratica, per toglier le quistioni disputate fra gl'Interpreti e scrittori. Ed anche quelle proposizioni, le quali non derivino da legge alcuna, ma dal detto, overo dalla teorica de più antichi e gravi autori, essendovene di quelle un gran numero.</p>
<p>Ma ciò non è praticabile per la gran diversità dello stato del mondo tra quel tempo ed il corrente per le ragioni accennate in diversi luoghi del Dottor Volgare e particolarmente nel proemio e nel titolo della giurisdizione e nel principio delle annotazioni al Concilio di Trento, dove il curioso si potrà sodisfare.</p>
<p>E se bene alcuni dicono che potrebbono e dovrebbono i Principi in ciò unirli e con mezzi termini stabilire le cose in modo, che da per tutto si vivesse nel foro esteriore con quell'istessa uniformità con la quale si vive nell'interiore (nel quale però tuttavia non mancano delle dissonanze). Nondimeno questa è una teorica buona in astratto, ma ideale in concreto ed a somiglianza di quella unione, la quale da tutti vien lodata e desiderata ne medesimi Principi contro il comune nemico del nome cristiano.</p>
<p>Essendo dunque ciò impraticabile, siche il farsi per un Principe, poco, o nulla giovarebbe. E non addattandosi all'Italia quel che di sopra si è accennato della Francia e della Spagna e delle altre provincie, le quali tutte siano sotto un Principe solo, mentre si vede divisa in un così gran numero di principati, come ancora segue nella Germania; quindi segue non esservi altro rimedio che quello della carità e della diligenza di quei Professori, a quali Iddio abbia dispensato qualche maggior talento, cioè che procurando di amministralo bene secondo la parabola del Vangelo, cerchino di cavare un'estratto da questo gran miscuglio di leggi civili, canoniche, feudali e particolari scritte ed anche di consuetudini e stili e di questioni, o proposizioni de scrittori, così riducendo tutta la facoltà ad alcune proposizioni pratiche, secondo quelle opinioni, le quali siano maggiormente adattate alla ragione ed al discorso naturale e che siano confacenti all'uso più comune de popoli, siche verisimilmente siano per essere più comunemente abbracciate, mentre in tal modo a poco a poco col progresso del tempo la natura oprarebbe da se stessa, essendo specie di pazzia il voler pretendere, o sperare che ciò sia per seguire subbito tra breve tempo per le ragioni ed i paralleli accennati di sopra nel principio ed anche nel Capitolo primo dell' operetta dello Stile. Appunto come è seguito nelle medesime leggi comuni civili come sopra compilate da Giustiniano, cioè che se bene la loro invenzione seguì nel secolo duodecimo, non perciò furono subbito da per tutto ricevute ed abbracciate per leggi comuni, ma essendosi cominciate a publicare, communicare ed esplicare con la sudetta carità e diligenza privata per alcuni letterati di quel talento, che portava la condizione di quei tempi, cominciarono i Popoli ed i Principi a poco a poco a valersene, si che nella medesima Italia, nella quale seguì l'invenzione, in alcuni principati scorse lo spazio d'uno e di due e più secoli avanti che fossero abbracciate per leggi comuni, conforme particolarmente è seguito nel Regno di Napoli, che per due e più secoli susseguenti fu continuato ad aver per leggi comuni quelle de Longobardi, si che questa, la quale si dicea la legge de Romani, era straordinaria e consuetudinaria. Anzi che in alcune parti mai è stata ricevuta conforme particolarmente insegna la pratica della Città di Venezia.</p>
<p>Se dunque col beneficio del tempo il buon ordine delle sudette leggi operò quest'effetto in tempi e congiunture peggiori, quando cioè l'Italia era barbara ed inselvatichita di gran lunga più divisa in principati, signorie e Republiche di quella che sia di presente ed anche ripiena di tante fazionarie divisioni, molto più facilmente ciò si dovrà sperare di presente, che è men divisa, più civile e letterata e per la Dio grazia libera dalle sudette fazioni.</p>
<p>E se bene ciò ne anche basterebbe per togliere affatto le varietà delle opinioni e le questioni, conforme non bastò l'opera sudetta di Giustiniano essendo ciò impossibile per la varietà de cervelli ed anche per la ragione che nelle materie contenziose, non possono darsi delle regole totalmente certe ed adattabili a tutti i casi, per dipenderne l'applicazione dalle circostanze particolari de casi, la diversità delle quali per piccola che sia, fa diversificare molto la disposizione della legge. Tuttavia quel male al quale non si può affatto rimediare, si renderebbe di gran lunga minore.</p>
<p>Per un abbozzo dunque, overo per un primo disegno, o modello di questo pensiero, col solo motivo della carità e del ben publico, si è composta l'opera sudetta col titolo del Dottor Volgare. Non già che l'Autore abbia mai preteso ne pretenda di voler dar legge al mondo e che le sue opere debbano servire per metodo a Giudici, overo a Causidici, ma solamente, conforme si è detto, per un abbozzo, o modello e come per un parto d'orsa, per dare incentivo a gli altri di maggior talento a formarvi delle migliori idee e modelli, acciò col beneficio del lungo tempo, il quale si stima totalmente necessario, possa sortirne il sudetto buon'effetto.</p>
<p>Chi vedesse le prime stampe, overamente le prime artiglierie composte, o fabricate quando ne seguì l'invenzione, le stimarebbe inutili e degne del disprezzo a comparazione delle forme moderne. Ma chi avrà giudizio dirà che fusse scusabile quella forma della prima invenzione, mentre all'umana imperfezzione non si concede il far subito le cose perfettamente, seguendo l'affinatura e la perfezzione a poco a poco col beneficio del tempo, secondo l'esempio accennato nel proemio e nel fine dell'istess'opera del Dottor Volgare; cioè della strada la quale di nuovo si aprisse in un bosco, overo in una macchia, perché in quei principii sarà rustica, ma col tempo a poco a poco riceverà gli ornamenti.</p>
<p>L'istessa Roma e tutte le altre grandi e primarie Città oggidì arricchite di tanti suntuosi edificii, ebbero i principii da cappanne e non furono subito costituite in quello stato nel quale di presente si vedono; essendo ciò seguito a poco a poco con un lungo spazio di molti secoli e l'istesso segue con la sua proporzione in tutte le altre cose. Dunque bisogna dargli il suo principio, ancorché piccolo ed imperfetto, a somiglianza di quelche la natura insegna negli uomini e negli altri animali ed anche nelle piante.</p>
<p>Che però concludendo questo discorso si dichiara che questo non sia indirizzato alla difesa dell'opera dell'Autore come forse alcuni crederebbero, ma è solamente e principalmente alla difesa della lingua e del pensiero in generale per quell'opere megliori le quali in avenire da professori di maggior talento siano per comporsi in questa lingua per il publico benefizio ed anche per illuminare, se sia possibile quelli i quali vivono in quest'errore ed in questo chiaro equivoco che le leggi e le altre scienze non si possano, ne si debbano trattare in altra lingua che nella latina. Potendo star assieme che il pensiero sia buono e che nondimeno sia malamente disegnato, overo esplicato; all'uso de Pittori, perché se l'Autore del pensiero non molto perito nel disegno della pittura vi farà uno sconcio quadro, tuttavia sopra il medesimo pensiero ve ne faranno degli altri ben acconci ed eccellenti gli altri Pittori di maggior perizia; overo (senza uscire dalla Republica letteraria) seguirà quelche tra gli antichi Poeti latini seguì d'Ennio e di Virglio e tra moderni Italiani del Boiardo e dell'Ariosto con molti altri somiglianti esempii.</p>
<p>Fermato il punto che così nella legale, alla quale principalmente questo discorso è indirizzato, come anche in tutte le altre scienze e facoltà sia spediente e degno di lode il trattarle nella lingua idiomatica volgare; cade tuttavia il dubbio sopra la qualità della favella, cioè se questa debba esser culta ed elegante, o pure corrente e piana.</p>
<p>Di ciò si è di proposito discorso nell'operetta dello Stile, dove il curioso si potrà maggiormente sodisfare. Tuttavia per darne anche quivi un breve saggio, cade ancora in questo punto quelche generalmente si adatta quasi a tutte le cose della Republica letteraria, cioè che sia errore il discorrerlo e deciderlo in astratto con le regole e proposizioni generali, per esser più vero che la decisione dipenda dalle distinzioni de fini, overo degli effetti per i quali si scriva, o si discorra; adattatandosi in questo mondo formale letterario, con la sua proporzione ed alegoria, quest'istessa distinzione, la quale nel mondo materiale cade ne giardini e ne poderi e campi, con i quali il genere umano vive. Cioè che altri siano, i giardini ed i poderi destinati all'utile ed al frutto per il necessario, o comodo mantenimento ed altri siano destinati alle delizie e come i Giuristi dicono, all'oblettamento.</p>
<p>A questa seconda specie, nel genere degli alberi convengono, i platani, i cipressi, gli allori, gli Elci e simili di bellavista senza frutto; e nel genere d'erbe e di fiori, i tolipani, l'anemore, le giunchilie, i giacinti e simili parimente di bella vista, ma di niun uso ed utile. Ma alla prima specie convengono, nel genere degli Alberi, le viti, gli olivi, i pomi, le pera, le cotogne e le mela granate, i fichi, gli Aranci e limoni e cedri, con simili alberi da frutto ed utili; e nel genere dell' erbe, i selleri, i gobbi, i cavoli, l'endivie, le bietole e boraggini, i finocchi e simili ed anche gli agli e le cipolle ed altre cose comode ed opportune al vitto umano.</p>
<p>Questo parallelo dunque si adatta al proposito; cioè che paragonandosi le parole alle foglie ed i concetti a i frutti; quando si tratti dell'academie e degl'altri congressi, o fonzioni, che si facciano per la sola delizia dell'intelletto e per esercitare o sollevare l'ingegno, con le orazioni, o poesie, overo con eruditi discorsi, in quelle lettere, le quali volgarmente si dicono belle. In tal caso come in un giardino di sola delizia ed oblettamento, il maggiore studio dovrà essere nell'eleganza delle parole e nella cultura della favella, con le forme academiche e con gli abbellimenti retorici, o poetici.</p>
<p>Ma quando si tratta delle scienze e delle facoltà sode e profittevoli per il governo politico, civile ed economico della Repubblica ed ancora per addottrinare gl'ignoranti, o che in altro modo l'azione sia indirizzata ad un fine ed ad un affetto necessario, overo utile; in tal caso si dirà un giardino o podere da frutto e non da delizia, che però lo studio principale dovrà essere ne i concetti e ne i pensieri sodi ed atti a persuadere, overo ad insegnare, più che nella favella, la quale (aborrendo il barbarismo e la sciocchezza positiva) dovrà essere nella forma più corrente, piana e famigliare che sia possibile.</p>
<p>E sopra tutto deve essere espressiva e significativa, che però nel concorso della parola culta ed elegante, la quale sia più oscura, o meno significativa e dell'altra più rozza e barbara e meno usata dagli antichi Maestri della lingua, la quale esprima meglio il concetto e sia più significativa, overamente più adattata alla capacità comune, questa si deve a quella antiporre, come più ordinata al fine, overo all'effetto per lo quale si scriva, o si parli.</p>
<p>E ciò per la ragione la quale si adatta non solamente alla favella idiomatica volgare, ma anche all'istessa latina, cioè che dovendosi fare la principale operazione dall'intelletto del Lettore, o dell'uditore, nell'apprendere ed imparare quelche non sappia, overo nel persuadersi a condescendere a quel che si desidera, non si deve dare all'intelletto una doppia fatica, una cioè nell'intendere le parole e la loro significazione, e l'altra nell'apprender bene i concetti e i motivi, per chè si straccherà, overo si astraerà con la prima fatica e con la prima operazione, onde per nulla, o molto poco farà la seconda operazione, nella quale consiste il fine e l'effetto dello scrivere o del parlare, con altre considerazioni accennate nell'opera sudetta dello Stile ed anche nell'opere legali del Teatro e del Dottor volgare.</p>
<p>Non si niega, che anche negli alberi fruttiferi, le foglie siano di grande ornamento e che di maggior pregio sia un albero carico di buoni frutti, il quale sia ben ornato di foglie e ben culto senza seccume, di quel che sia uno mal fornito di foglie e mal coltivato. E che anche a giardini ed a poderi da frutto arrecano un grand'ornamento gli accennati alberi e piante infruttifere di bella vista, ma quando non si dia quella total perfezione, la quale all'umana fragilità non facilmente si concede, in tal caso l'utile si deve anteporre al dilettevole, si che la stima e la bellezza dell'albero o del giardino principalmente consisterà più ne i frutti che nelle foglie e negli ornamenti.</p>
<p>Anzi che alle volte l'abbondanza e la buona qualità delle foglie sogliono essere pregiudiziali a frutti, perché li nascondono, overo ne impediscono la perfezzione e la buona maturità, che però quando la natura in ciò sia troppo feconda, il buono agricoltore con l'arte e con l'industria cerca di rimediarvi, col togliere li pampini e le altre foglie conforme particolarmente nelle viti la pratica cotidiana insegna.</p>
<p>E negl'istessi alberi d'aranci e di limoni e di cedri, li quali più di tutti gli altri sono stati dalla natura dotati ed arricchiti di copiosi ed utili frutti e di belle ed abondanti e continuamente verdeggianti foglie ed anche di vaghissimi e gratissimi fiori, si che in essi s'uniscano i colori de i tre metalli più preziosi, dell'oro, dell' argento e del rame, anzi nell'istesso tronco di quello del bronzo. Tuttavia la provida natura ha disposto che i frutti spicchino in modo che niun impedimento ricevano dalle foglie, si che l'agricoltore non abbia la necessità di fare quel che convien di fare nelle viti, ha ben sì bisogno di farlo ne i fiori nel coglierli o batterli ed impoverirne l'albore, perché così possa meglio produrre e perfezzionare i frutti, si che l'abondanza di quel che alla vista ed all'odorato sia grato e dilettevole, riesce nella sostanza dannoso e pregiudiziale e questi paralleli pare che oportunamente si adattino al punto del quale si tratta.</p>
<p>Adattandovisi ancora l'altro paralello dell' arme e dell'armature, perché quando un Soldato overo un Capitano, o Cavaliere deve comparire in palco, o pure in giostra, o torneo per spasso e per delizioso trattenimento, in tal caso nelle armature e nell'armi il principale studio consiste nella vaghezza e nella ricchezza, degli ornamenti , siche si sodisfi alla vista, poco o nulla curando della fortezza e della buona tempra; ma quando si tratta di combattere da dovero in guerra publica o privata per lo fine di vincere e di uccidere il nemico e di difendersi da suoi colpi, in tal caso s'adopra pure qualche poco d'ornamento esteriore nell'arme e nelle armature per sfuggire la brutta e la disdicevole comparsa, ma però il punto maggiore anzi il totale consiste nella fortezza e nella finezza della tempra.</p>
<p>Già si è detto di sopra che la gramatica non è scienza, ma è una serva, overo una donna di compagno dell'altre scienze, le quali da essa ricevono un gran decoro ed ornamento si che ne restino prive quando ne stiano di senza, che però quanto meglior sarà il concerto di questo accompagnamento, tanto più spiccheranno ben ornate e decorose. Ma non perciò dovrà la padrona corteggiare overo andare appresso alla serva e per obedire a questa deviare dal suo adattato proprio e comodo camino, mentre frequentemente la pratica insegna che per obedire alla gramatica ed alla cultura delle parole, i concetti e le cose utili, o necessarie riescono oscure e non espressive.</p>
<p>Con altri somiglianti paralelli, con i quali lo scrittore, overo l'oratore si deve regolare, riflettendo principalmente al fine, overo all'effetto, per lo quale si faccia quella operazione e non alle sole vaghezze senza frutto né effetto, perchè in tal caso riuscirà un bel sambuco inutile, più che un albero fruttifero ed utile.</p>
<trailer rend="italic">Il Fine del discorso</trailer>
</div1>
<div1>
<head>RISTRETTO DELLE MATERIE LEGALI PIÙ PRATICABILI</head>
<argument><p>Per mostrare che la minor parte oggidì in esse abbiano le Leggi Comuni.</p></argument>
<p>Ritenendo quell'istes'ordine, il quale nelle materie più praticabili nel foro si è tenuto nell'opera del Dottor Volgare, la quale ha dato l' occasione al discorso. La prima materia feudale per niente è conosciuta dalle leggi civili e per un molto piccolo barlume dalle canoniche per esser regolata dalle proprie leggi, o consuetudini feudali. Anzi anche queste oggi dì hanno la minor parte per la gran diversità delle leggi e delle consuetudini particolari de principati e per l' alterazione della propria natura de feudi con l'investiture, o privilegii.</p>
<p>La seconda materia de Regali, la quale abbraccia, gli offizii venali, i luoghi di monti e le altre ragioni col Principe, le dogane e le gabelle, le saline, o salare, i minerali e le miniere d'oro, d'argento e d'altri metalli, alcune pesche e caccie riserbate ed altre ragioni privative e la podestà del Principe di togliere le ragioni del terzo, il batter moneta, la ragione di guerra publica, il fisco con altre cose, le quali cadono sotto questo genere de Regali, per niente o molto poco è conosciuta dalle sudette leggi civili e canoniche, ricevendo il principio da certe convenzioni fatte tra l'Imperatore Federico secondo e le Città confederate della Lombardia e sono quasi del tutto regolate dalle leggi e dalle consuetudini di ciascun principato.</p>
<p>La terza materia della Giurisdizione e della competenza del foro, circa la diversità generale delli due fori ecclesiastico e secolare, o pure nel genere dell'ecclesiastica, tra i Vescovi e i Prelati inferiori e gli esenti, per niente è conosciuta dalle leggi civili, ma è più figlia delle leggi canoniche. E pure queste vi hanno oggi dì la minor parte, venendo per lo più regolata dal Concilio di Trento e dalle costituzioni Apostoliche ed anche dalle dichiarazioni delle sagre Congregazioni, o pure da quelle conclusioni, le quali come sopra si sono fermate per i Tribunali e per i Moderni, nella confusione di tante varietà d'opinioni de più antichi.</p>
<p>E l'istesso per appunto, anzi di vantaggio camina nella quarta materia delle Preminenze, così spirituali sopra la prerogativa metropolitica, cattedratica, collegiale e di matrice, come ancora sopra le ragioni delle funzioni ecclesiastiche, o pure sopra le precedenze. E nelle materie profane sopra la nobiltà e cittadinanza ed altre ragioni e prerogative onorifiche e cose simili.</p>
<p>La quinta materia delle Servitù, è di tre specie, una cioè delle meramente personali sopra lo stato delle persone, se siano libere, o serve, la quale abbraccia ancora i liberti, overo libertini, cioè i servi liberati ed il padronato profano, il quale in questi tuttavia resti nel padrone. E sopra questa specie molto si diffondono le leggi civili, perché così richiedevano i costumi di quei tempi e l'uso dell'Imperio Romano; e pure oggi dì questa materia è bandita dal foro e dalla pratica, si che tante leggi restano inutili e per conseguenza di verun profitto sono tante fatiche d'Interpreti e Ripetenti.</p>
<p>Della specie mista, la quale consiste nell'usufrutto, così legale, come accidentale, o formale costituito per contratto, o per ultima volontà e nell'uso e nell'abitazione, restano in piedi tuttavia le leggi civili, ma parimente la minor parte è la loro, mentre particolarmente nell'usufrutto legale, la maggior parte dipende dall'accennate proposizioni nate dalla discordia de Dottori.</p>
<p>L'istesso e molto più segue nella terza specie delle servitù reali urbane, o rustiche, poiché se bene vi resta tuttavia un piccolo barlume delle leggi civili ed anche delle canoniche, però la maggior parte nasce dalle leggi e consuetudini particolari de luoghi ed anche da quel che si sia più ricevuto in pratica.</p>
<p>Molto più ciò si verifica ne i retratti, li quali cadono sotto questa stessa materia delle servitù, mentre sono affatto sconosciuti dall'une e dall' altre leggi civili e canoniche e tutte dipendono dalle leggi e consuetudini particolari de luoghi ne Tribunali.</p>
<p>Nella sesta materia dell'Enfiteusi, vi ritengono tuttavia qualche parte le leggi antiche civili e canoniche, ma parimente quella è la minore per l'alterazione di questo contratto con gli altri del livello e del censo riservativo e della locazione perpetua. Anzi nell'istesso contratto dell'enfiteusi vi sono molte cose non conosciute dalle leggi comuni e particolarmente quello di che si suole più frequentemente trattare, sopra la rinuovazione donuta alli parenti, overo a gli eredi dell'ultimo ed anche sopra il modo di computar le linee e le generazioni, con altre cose simili nate dal detto di Dottori e dalle conclusioni de moderni.</p>
<p>Qualche notabil parte la legge comune ritiene nella settima materia della Locazione e conduzione. Ma parimente vi hanno gran parte gli statuti e le leggi particolari de luoghi ed anche le proposizioni de Dottori.</p>
<p>Niuna parte oggi dì hanno nell'ottava materia delle Usure le leggi civili, mentre queste tra i buoni e veri Catolici, restano corrette dalla legge canonica e per conseguenza si possono dire inutili, siche siano solamente figlie della legge canonica. Ma parimente questa legge è stata così posta in dubbio, che vi si scorge una gran varietà d'opinioni e pratiche, forse più che in ogn'altra di quante ve ne siano nella facoltà legale, si che in fatti il tutto dipende dalle consuetudini e stili de paesi e de Tribunali li quali abbracciano più un'opinione, che l'altra.</p>
<p>Che però conforme più di proposito si discorre nel suo luogo, trattando di questa materia, ben che quella per se stessa sia più tosto facile, che difficile, ad ogni modo più d'ogn'altra pare che confonda l'intelletto e che superi la capacità, nel vedere che riguardando la salute, o la dannazione dell'anima indivisibile tra i professori d'una medesima cattolica Religione, tuttavia nell'istesse viscere del cattolichismo e ne membri così vicini ed aggiacenti al suo capo, si scorga una così gran varietà, si che quel medesimo contratto, il quale in Roma sia stimato usurario e dannato, in alcune vicine e confinanti Città o principati, sia stimato lecito ed onesto. Affatto sconosciute all'una e l'altra legge comune, civile e canonica, sono le tre materie connesse alla sudetta delle usure. Cioè, la nona de Cambii, la decima de Censi consegnativi e l'undecima delle Compagnie d'officio, dipendendo queste da alcune moderne costituzioni Apostoliche e da una pratica nuova. E tuttavia non manca la non piccola diversità delle opinioni e della pratica, e particolarmente ne censi.</p>
<p>Nella duodecima della Dote e de suoi lucri ed altri appendici, pare a prima vista, che una gran parte vi abbiano le leggi civili. Però a considerarla bene segue il contrario, perché forse la maggior parte è quella delle leggi particolari scritte e non scritte, delle quali sono nuovi parti, i lucri e gli altri appendici oggidì pratticati, essendo andati in disuso quelle donazioni per le nozze, delle quali le medesime leggi trattano e non poca alterazione riceve la medesima dote nella sua successione.</p>
<p>Lo stesso par che camini nella decima terza materia delle Donazioni, cioè che se bene a prima faccia pare che gran parte vi abbia la legge civile, tuttavia a considerarla bene, questa è molto poca, non solamente per le diverse forme e solennità, le quali dalle leggi particolari vi si sono introdotte, ma ancora perché il frequente uso, overo l'abuso del giuramento pare che, abbia dato il bando alle proibizioni tra il padre ed il figlio, e tra il marito e la moglie, e molte altre simili, ed anche all'insinuazione, Come ancora l'uso ha introdotto certe donazioni per contemplazione del matrimonio carnale, overo per il patrimonio necessario a prender gli ordini sagri, dal che sono nate molte questioni e conclusioni affatto incognite alle sudette leggi, anzi alli loro antichi glossatori ed interpreti.</p>
<p>Quella la quale pare che resti la più pura e la più frequente, ma piccola, è la decima quinta materia della compra e vendita, ma tuttavia in essa non mancano delle molte alterazioni.</p>
<p>Lontana parimente dall'una e dall'altra legge civile e canonica, e cosa totalmente nuova, par che sia la decima sesta materia dell'Alienazioni, e de contratti proibiti, atteso che parlando dell' alienazione de beni di Chiesa, le leggi civili per nulla vi stanno e l'istesso quasi può dirsi delle canoniche, per aver la Bolla di Paolo secondo ed alcun'altre susseguenti constituzioni alterato quasi il tutto. Ed a rispetto delle donne e de minori, e delle comunità e simili, ogni cosa dipende da statuti e dalle leggi particolari, mentre tutte quelle proibizioni, le quali sopra ciò nascono dalle leggi comuni civili, sono quasi andate in disuso per l'istessa ragione accennata di sopra nelle donazioni cioè del giuramento.</p>
<p>La decima settima materia de Tutori e Curatori, Procuratori a negozii ed altri amministratori, ritiene in qualche parte l'osservanza delle leggi civili. Tuttavia parimente non poca alterazione vi si scorge per le leggi e le consuetudini e stili particolari; anzi contiene qualche contrarietà nelle medesime leggi civili, mentre le moderne sopra l'abilitazione della madre dell'Ava, hanno reso inutili le più antiche sopra la generale inabilitazione delle donne a quest'officio. Ed anche quell'amministrazione legale che si concede al padre de beni de figli per la moderna introduzzione de peculii e per le tante restrizioni dategli da Dottori.</p>
<p>Quasi in tutto dalle leggi e stili particolari, overamente dalle proposizioni e ricevute conclusioni de Dottori più moderni, che antichi, vien regolata in pratica la decimottava materia del Debito e del Credito e del concorso de creditori e dell'obligo, o sicurtà di restituire quel che si riceve, con diversi sconosciuti privilegii di poziorità.</p>
<p>Ancorché in apparenza paia, che la decima nona materia de Testamenti e de codicilli sia regolata dalle leggi civili, tuttavia in sostanza molto poca parte queste vi hanno. Atteso che sono quasi bandite dall'uso le due forme di testare da esse introdotte, cioè del vero e proprio testamento solenne in scritti ed anche del vero e proprio nuncupativo, per la moderna forma mista, la quale s'attribuisce ad un detto di Bartolo e degl'altri Dottori, cioè che sia chiuso e scritto, ma che tuttavia si dica nuncupativo, con una certa noncupazione, la quale si dice implicita. Come ancora nel numero de testimonii, ancorché con le sudette leggi si camini, tuttavia per le leggi canoniche e per gl'indulti, la pratica insegna una grande alterazione, la quale ancora si scorge nelle intestabilità attive o passive, introdotte o respettivamente tolte, così dalle sudette leggi canoniche, come dalle leggi ed indulti particolari e dalle proposizioni de Dottori.</p>
<p>L'istesse leggi civili moderne, cioè l'ultime dell'Imperatore Giustiniano hanno con l'introduzione del nuovo beneficio dell'inventario alterato molto la ventesima materia dell'Erede e dell'eredità, siche le più antiche leggi civili restano in ciò quasi inutili e superflue. Anzi questa medesima legge moderna non è esente da molte alterazioni, le quali nascono dalla legge canonica, overo da statuti e leggi, o stili particolari ed anche dalle proposizioni de Dottori.</p>
<p>Grand'alterazione ancora dalla pratica vien insegnata nella ventesima prima materia della Legitima e della Trebellianica ed altre detrazioni. E particolarmente per la ragione de statuti esclusivi delle figlie femine, overo delle Madri e sopra le cautele di togliere i privilegii della legitima e cose simili. Anzi nelle medesime leggi civili si scorge non poca diversità ed alterazione così circa l'aumento della cota della legitima e li favori e privilegii di questa, come ancora circa la podestà di proibire la trebellianica e simili, si che per le leggi nuove si siano rese inutili e superflue molte leggi più antiche.</p>
<p>Crederà ciascuno a prima faccia, che nella ventesima seconda materia Fidecommissi non si contrasti alle leggi civili comuni l'imperio totale. E pure chi ben vi riflette, ritroverà che in sostanza vi abbiano pochissima parte, per l'introduzione più frequente delle primogeniture e de maggioraschi dalle sudette leggi sconosciuti con la distinzione tra i maggioraschi d'Italia e di Spagna, overo tra li qualificati e non qualificati ed anche de fidecommissi penali ne casi de delitti per escludere la confiscazione, parimente dalle sudette leggi non conosciuti.</p>
<p>Anzi in quelche dalle medesime leggi dipende sopra le sostituzioni da essa conosciute e trattate, vi è insorta una tal scrittura d'opinioni tra suoi glosatori ed interpreti, che tutta la materia era già ridotta ad una gran confusione, e ad un troppo intricato ed impraticabile laberinto, che però quelle poche strade praticabili che di presente abbiamo, tuttavia non esenti da gran fossi e sterpi e fango, nascono da quelle proposizioni, le quali per i Tribunali e per i moderni per togliere tal confusione si sono stabilite, essendo parimente nuova ed alle sudette leggi incognita la pratica delle deroghe, le quali producono molte questioni.</p>
<p>Nella vigesima terza materia de Legati pare che l'Imperio delle sudette leggi civili, ritenga il suo primiero stato più che in ogn'altra. Però tuttavia non vi mancano delle alterazioni considerabili.</p>
<p>E se ben pare che l'istesso si debba dire nella vigesima quarta delle Successioni ab intestato, nelle quali non si è ingerita la legge canonica. Tuttavia in fatti questa è più alterata dell'altre, non solamente per i statuti e per le leggi o consuetudini particolari, ma ancora per una grande, e quasi inesplicabile diversità e variazione tra le medesime leggi civili antiche e moderne, anzi tra le medesime moderne dell'istesso legislatore Giustiniano, nel quale overo più propriamente in quei tristi i quali ragiravano questo buon'uomo, si scorge una maravigliosa varietà ed incostanza in questa materia più che nelle altre.</p>
<p>Incognita alle leggi civili e di qualche poca conoscenza alle canoniche, pare che sia la ventesima quinta materia delle Rinunzie, la quale tutta vien regolata dalle conclusioni o proposizioni più ricevute da Dottori e da Tribunali, non senza gran varietà, incertezza e confusione anche di presente.</p>
<p>Totalmente incognite alle leggi civili e molto poco alle canoniche sono la vigesima sesta, vigesima settima e vigesima ottava materie, tra se connesse, de Beneficii ecclesiastici, de Canonicati e dignità, e delle Parrochie, dipendendo quasi tutte dalle regole della Cancellaria e da alcune moderne costituzioni Apostoliche, chiamate Stravagati, o pure da altre più moderne, le quali vengono sotto il genere delle bolle, e dal Concilio di Trento ed in gran parte ancora dalle decisioni della Ruota Romana, e dalle proposizioni de Beneficialisti e dalle pratiche e stili della Dataria e Cancellaria.</p>
<p>Benchè nelle leggi civili si tratti de padroni e de padronati, li quali cadono sotto la vigesima nona materia, tutta via, conforme si è accennato di sopra nella quinta materia delle servitù meramente personali, questa specie oggidì è totalmente bandita dall'uso, ma sotto questa materia cade solamente il padronato ecclesiastico, conosciuto e trattato da Canoni antichi, però in tal maniera alterato per il Concilio di Trento e per alcune costituzioni apostoliche e per le regole della Cancellaria e molto più per le questioni de Dottori, che quasi poca parte vi abbiano i canoni.</p>
<p>Niuna parte, l'una e l'altra legge comune antica, civile e canonica tiene nella trigesima materia delle Pensioni Ecclesiastiche, la quale tutta deriva da costituzioni moderne, overo da stili della Dataria e Cancellaria Apostolica e della Curia e dalle ricevute proposizioni e pratiche de Dottori.</p>
<p>Nella trigesima prima materia de Regolari pochissima parte vi ha la legge civile, dipendendo tutta in pratica dalla canonica. Ma questa ancora oggidì ve ne ha molto poca parte a comparazione di quelche vi abbiano il Concilio di Trento e le moderne Costituzioni apostoliche e le dechiarazioni delle sagre Congregazioni, e le costituzioni e regole particolari delle Religioni.</p>
<p>Tratta molto la legge civile del Matrimonio e delle nozze ch'è la trigesima seconda materia; però del tutto resta corretta dalla Canonica, la quale anche nel foro secolare, n'è l'unica regolatrice, siche le leggi civili restano in ciò superflue ed inutili. E tuttavia anche la canonica resta in gran parte alterata dal Concilio di Trento e da alcune Bolle e Decreti Apostolici.</p>
<p>Della canonica solamente è figlia la trigesima terza materia, delle decime e delle oblazioni ed elemosine. Ma non gli manca la sua alterazione dalle consuetudini e da privilegii e dalle proposizioni fermate per togliere le questioni de scrittori.</p>
<p>L'istesso si adatta alla trigesima quarta materria dell'immunità ecclesiastica, la quale è di tre specie cioè di personale, locale e reale. Atteso che se bene sopra ciò molte cose si dispongono dalla legge civile, resta nondimeno questa oggidì corretta ed abolita. E tuttavia grand'alterazione vi si scorge per le consuetudini e privilegii e proposizioni de scrittori e particolarmente la seconda specie della locale oggi viene totalmente regolata dalla Bolla di Gregorio XIV e da decisioni della sagra Congregazione dell'Immunità più che da canoni antichi.</p>
<p>Nel restante genere delle cose ecclesiastiche e spirituali, il qual cade sotto la trigesima quinta materia delle annotazioni al Concilio di Trento, dalli decreti del medesimo e dalle Bolle posteriori e dichiarazioni nelle sagre Congregazioni pare che il tutto dipenda, si che niuna parte vi abbiano le leggi civili e molto poca le antiche canoniche.</p>
<p>Più di tutte indipendente dal preciso tenore dell'une e dell'altre leggi, pare che sia la trigesima sesta e l'ultima materia de giudizii, e della pratica civile e criminale, tutta dipendendo dalle leggi e bandimenti e stili particolari (mentre alla Relazione della Corte Romana non si adatta questo nome, o titolo di materie legali).</p>
<p>L'istesso caminando in molt'altre materie più rare e meno praticabili nel foro. Come per esempio sono, le adozzioni, il peculio de servi e de figliuoli di fameglia, gli antichi argentarii, gli antichi Archidiaconi ed Arcipreti, la purgazione canonica e tant'altre materie nelle quali le sue leggi non sono in uso, overamente sono in gran parte alterate, si che infatti molto poco sia la lor parte.</p>
<p>Quindi chiaramente si convince, quanto degni dell'irrisione siano coloro i quali ripieni di quella specie d'amore di se stessi ch'è vero figlio dell' ignoranza, con qualche poca di tintura di questa facoltà legale, stimandosi più che Papiniani e Vulpiani de nostri tempi, sogliono sputar sentenze contro i professori del foro, cioè che non dovrebbero adoprare altro che testi e glosse, non conoscendo che la varia intelligenza de testi, o pure la gran mutazione di costumi e de governi, tra quei tempi ed i correnti, ne ha resa così dubbia la loro pratica, che quasi per nulla servono, senza sapere in che modo siano in ciascun principato o Tribunale del quale si tratta, di presente ricevuti.</p>
<p>Non già che si debba trascurare il loro studio, per ottenerne la perfetta notizia, essendo ciò precisamente necessario, non che opportuno per apprendere la facoltà scientificamente e per i suoi termini e senza di che s'incorrerà sempre negli errori e negli equivoci, né si farà mai vero Giurisconsulto per scienza all'effetto dell'opportune applicazioni ed interpretazioni anche delle leggi particolari e delle ricevute conclusioni, si che paragonandosi a Musici, saranno di quelli i quali cantano ad aria e non su le note, conforme più di proposito si discorre nel proemio dell'accennato Dottor Volgare. Ma che sia errore il credere che con questa sola notizia de testi e glose e de primi interpreti, si possa praticare il governo civile della Republica e si possano far bene le parti di Giudice, o di Consigliero o di Causidico, mentre queste con la sola teorica senza la pratica, malamente s'adempieranno, come all'incontro non si potranno far bene con la sola pratica senza la teorica, essendo queste due cose come sorelle, overo compagne indivisibili.</p>
<trailer><hi rend="sc">FINE</hi></trailer>
</div1>
</body>
</text>
</TEI.2>
