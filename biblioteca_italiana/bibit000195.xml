<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>De la purgatione della tragedia</title>
      <author>Lorenzo Giacomini</author>
    </titleStmt>
    <extent>61 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000195</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione - OCR</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-04-28T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-05-05T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="discorso">
<argument><p>Discorso fatto da Lorenzo Giacobini Tebalducci Malespini ne l'Academia degli Alterati ne l'anno MDLXXXVI</p></argument>
<p>Se la ingiuria de' tempi o la negligenza degli uomini, o l'uno e l'altro insieme, non ci avesse privati di gran parte de' libri da Aristotele scritti intorno a l'arte poetica, sarem[m]o liberi da molti dubbi e da molte difficultà. Et io in particolare, Academici, non arei avuto ad affaticare in altro tempo et in questi giorni per ben comprendere che sia quella purgazione de la quale nel definire la tragedia egli fece menzione. Perciò che avendo introdotta questa parola ne la definizione di lei, non è da dubitare che non l'avesse di poi dichiarata come cosa importante che riguarda il fine principale de la tragedia. E tanto meno dubitare se ne può poiché egli medesimo ne' libri de la scienza politica, avendo nel trattar de la musica nominata questa purgazione, soggiunse: “Che cosa intendiamo per purgazione, ora semplicemente ma di nuovo più manifestamente ne diremo nel trattar de la poetica”.</p>
<p>E senza dubbio volle intendere i libri de l'arte poetica, o più tosto degli istessi libri politici quella parte ne la quale darebbe leggi sopra la poesia e determinerebbe se da ottima e perfettissima città esser doveva ricevuta o bandita. Ma per nostra disavventura maggiore è avvenuto che quella parte ancora è perduta; onde questa materia è rimasa così oscura et inviluppata tra le molte e lunghe contese degli interpreti, che per dichiararla e spiegarla pare ce abbisogni l'aiuto di quella deità che de la tragedia fu detta inventrice. Se l'opinione mia sarà conforme a quella che tenete voi, o se udendola sarà da voi approvata, me ne allegrerò; quando no, lietamente ascolterò cose migliori e concederò de la espugnazione di questa difficultà la palma ad altrui, non come ad inimico ma come ad amico e benefattore.</p>
<p>Per procedere con ordine, il quale in ogni ricercamento di verità è grandemente necessario, proporremo in prima i pareri degli altri e le difficultà che sono contra essi. Di poi stabiliremo quasi saldi fondamenti de la nostra fabbrica alcuni principii.</p>
<p>Esporremo nel terzo luogo la nostra opinione, et in ultimo risponderemo a dubbi che potrebbono muoversi.</p>
<p>Vogliono alcuni che la tragedia purghi da la compassione e dal timore, perché gli uomini assuefacendosi a compassionevoli et orribili avvenimenti, meno temono e meno si dolgono e men compatiscono, avendo massimamente vedute in altri infelicità maggiori. Conferman questo con l'esemplo di coloro che ne le militari battaglie o ne le pestifere contagioni scorgendo molti miseramente morire, fanno quasi callo al cuore contro la compassione e contro il timore. Puossi addurre quel detto del Petrarca:
<quote rend="block">
<lg type="versi">
<l>Io presi esempio de' lor stati rei,</l>
<l>Facendomi profitto l'altrui male</l>
<l>In consolare i casi e' dolor miei,</l>
</lg>
</quote>
e quello di Lucrezio:
<quote rend="block">
<lg type="versi">
<l>Mentre l'irato mar spumando freme,</l>
<l>Da fieri venti combattuta nave</l>
<l>Mirar da terra gran diletto porge;</l>
<l>Non perché l'alma de l'altrui dolore</l>
<l>Faccia sua gioia, ma perché le giova</l>
<l>Vedersi fuor del periglioso affanno</l>
</lg>
</quote></p>
<p>Ma molto meglio si può questo confermare con la testimonianza di Timocle comico antico, addotta da Ateneo in queste parole: “Essendo l'uomo per natura animale soggiacente a molte fatiche et a molti dolori che per tutta la vita l'assagliono, ha ritrovato questo conforto et alleggiamento a' suoi mali: con la considerazione degli altrui induce in se stesso dimenticanza de' propri, e diviene prudente e saggio. In questo giovano sommamente i tragici. Chi è da povertà oppresso, veggendo più oppresso Telefo meglio soffrisce. Il furioso consideri Alcmeone; se alcuno è impedito negli occhi, ecco Fineo cieco; se privo se' de figliuoli, l'esempio di Niobe ti scemerà l'angoscia; il zoppo rammentisi di Filoctete; il vecchio afflitto riguardi Oeneo. Così ciascuno scorgendo in altri avversità maggiori di quelle che in sé sostiene, meno piangerà le proprie”. Sin qui Timocle.</p>
<p>Ma altri vogliono che la tragedia per mezzo de la compassione e de la paura purghi non le istesse passioni, ma le contrarie, ciò sono invidia, odio, ira, allegrezza e confidenza. E de la loro esposizione adducon molte ragioni. Una è che essendo queste contrarie a la tema et a la pietà, non potendo i contrarii in un medesimo soggetto per la inimicizia che è tra loro insieme abitare, necessaria cosa è che esse siano discacciate, non quelle che sono introdotte.</p>
<p>Secondariamente, se la compassione e la temenza ne purgasse de la misericordia e de la temenza, esse distruggerebbono se medesime, e da azioni tali si produrrebbe abito non tale ma contrario.</p>
<p>Ultimamente, se la tragedia spogliasse l'animo de la pietà, affetto buono e commendabile, e lo rendesse ferrigno e spietato, sarebbe non utile ma nocevole et indegna di cui si dessero precetti.</p>
<p>Altri finalmente, non approvando alcuna de le dette due sentenze, hanno eletto altra che è nel mezzo tra queste: cioè, che la tragedia visibilmente rappresentando la fragilità e la mutabilità di quei beni ne' quali è detta regnare la ingannatrice fortuna, moderi l'amore, il desiderio, la speranza e l'allegrezza di essi, mitighi la compassione assuefacendoci a la vista di gravissimi infortuni, scemi la tema e la doglia per le proprie sventure, altre più acerbe facendone in altrui rimirare, tolga la invidia che si nutre e gode de le altrui sciagure, e l'ira ancora poiché chi è ripieno di pietà è vòto de l'una e de l'altra.</p>
<p>Ma molte difficultà insurgono contro ciascuna di queste opinioni, e primieramente contro la prima. Se avesse voluto Aristotele che la tragedia purgasse de la compassione e de lo spavento, non arebbe detto “di tali affetti” ma “degli istessi”, poiché la voce “tale” importa simiglianza, non identità. Inoltre, se la misericordia è affetto laudevole, sì che a la divinità è attribuita et ad essa sola come onnipotente ne la sua estrema perfezione è appropriata, ed attiene a la giustizia che rettamente ci dispone verso gli altri, a che fine rimuoverla o scemarla, se secondo il verso greco,</p>
<quote rend="block">
<lg type="versi">
<l>Né dal tempio l'altare, né dal mondo la misericordia si debbe tôrre?</l>
</lg>
</quote>
<p>Aggiugni che temendo e compatendo non apprendiamo il non temere o il non compatire. E se il soldato ne' sanguinosi conflitti de la guerra, da' casi terribili che vede impara meno spaventarsi, e l'abitatore de la città ne le mortalità de la pestilenza a non compatire, ciò nasce perché egli stesso così si va disponendo et accostumando, il che ne' tragici spettacoli non adiviene. Però gli esempi invece di provare per costoro, provano a loro disfavore.</p>
<p>E se vero fusse che la tragedia, ingenerando paura e pietà, indurasse et incrudelisse gli animi, seguirebbe che altra volta non arebbe forza di indurre né l'una né l'altra. Perché se meno de le vere muovono le cose finte per tali da l'intelletto riconosciute, chi è poco acconcio ad esser commosso da le vere, che preparazione arà verso le finte? Né i detti di que' poeti si deon referire a questa purgazione, poiché quelle utilità non nascon semplicemente da la vista o da l'udita de le tragiche sciagure, ma dal discorso de l'intelletto, il quale può discorrere e non discorrere e trarne quei giovamenti e non trarne. Onde saranno incerti e stranieri a la tragedia, a cui il suo proprio ufizio conviene assegnare; oltre che ammaestramento e purgazione sono, come vedremo, tra sé molto differenti.</p>
<p>Ma contro la seconda opinione si oppone, che dicendo Aristotele purgazione “di tali affetti”, ragionevol non è per la parola “tali” intendere i contrari, cioè invidia, odio, ira, confidenza, allegrezza. Inoltre lo scacciamento del contrario col contrario, come del freddo col caldo e de l'ardor de la sete col liquore del vino, niuno che rettamente favelli chiamerebbe purgazione, e molto meno ciò conviene ad Aristotele, grande osservatore de la proprietà de le parole, specialmente ne la definizione de la tragedia. Appresso è ben degna di essere da ogni animo gentile aborrita e rifiutata la invidia, affetto determinatamente malvagio e sozzo; ma perché l'odio, l'ira, l'allegrezza e la confidenza, i quali non sono biasimevoli né rei ma migliori del timore? Aggiugni che la paura e la pietà de la quale ci vestiamo mentre siamo spettatori de la tragedia, non può operare che non siamo invidiosi, irati, et inimici come eravamo avanti. Finalmente, se la tragedia è sembianza di azione spaventosa e miserabile, e se ufizio di lei è apprestare il diletto che nasce da la temenza, e da la misericordia per mezzo del contrafare, come espressamente pone Aristotele, a colui che si ritrova in contrarii affetti, che diletto potrà porgere, essendo a ciascuno molesto quello che al proprio affetto si oppone? Ma la terza opinione, che abbraccia ambedue le dette, è sottoposta a le obiezioni che contro ciascuna di esse divisamente son fatte, et a queste due da vantaggio: una è che non può una cosa sola in quanto una esser cagione di contrari effetti. Però la misericordia e 'l timore non purgherà affetti tra sé opposti se non per accidente, il che ne le scienze e ne le arti non suole considerarsi.</p>
<p>L'altra è che la voce purgazione non può risonare due cose tra sé differenti, rimovimento cioè de' contrarii e moderanza de' simili, nessuna de le quali è da credere che qui Aristotele volesse significarci; perché arebbe senza necessità adoperata parola metaforica non con retta proporzione trasportata.</p>
<p>Bastino queste obiezioni a convincere le tre opinioni, la vanità de le quali allora evidentemente apparirà quando quello che secondo Aristotele è da dirsi sarà da noi dimostrato. E per ciò fare, stabiliamo alcune verità senza le quali sarebbe incomprensibile o almeno confuso et oscuro il nostro discorso. E la prima sia che il fine del poeta in quanto poeta è il fabricare il poema con retta ragione, et il fine del poeta tragico è secondo l'idea de l'arte formare la tragedia, la quale sì come ogni poema per molti fini può essere adoperata, la considerazione de' quali per le loro cagioni pertiene al politico che forma la città o vero la governa.</p>
<p>Per chiara intelligenza di tutto questo è da sapersi che desiderando ogni dottrina qualche fine, la poetica ancora essendo arte rimira il fine suo, il quale è lo istesso poema, sì come del musico la melodia, de lo scultore la statua, del pittore la pittura e del medico la sanità.</p>
<p>E poema ne la più propria significazione definiamo “imitazione con parlare favoloso ridotto in versi di azione umana (sotto nome di azione comprendiamo anco gli affetti e le operazioni interne), fatta secondo l'arte poetica, atta a purgare, ad ammaestrare, a dar riposo o nobile diporto”.</p>
<p>In questa definizione l'imitazione di azione umana è la forma, e per imitazione intendiamo formazione di cosa non vera o non in quanto vera, a simiglianza di quella che può esser vera o almeno esser creduta. Il parlare è la materia, ne la guisa che il colore è al pittore et il marmo a lo scultore. La cagione facitrice è l'arte poetica de l'uomo. I fini secondo Aristotele saranno la purgazione, l'ammaestramento, il riposo da le molestie e da' negozii de la vita, e finalmente il diporto de l'animo ne l'uomo intendente, che è gioconda e perfetta cognizione de l'eccellenza de l'opera; o uno o più di questi secondo le diverse spezie de' poemi. Questi medesimi fini ci è lecito appropriare et a le statue et a le pitture, sì che dopo aver consegnato al pittore et a lo scultore per lor fini le opere da farsi da ciascuno, se saremo interrogati qual sia l'uso di quelle, che meglio risponder potremo se non che il vero loro uso è lo incitare a virtù coloro che le rimirano, se di lodevole costume fanno sembianza? o è sfogamento di affetto in colui che le formò o ne' loro riguardatori? o dare svagamento di animo da noiosi pensieri o nobile ricreamento nel giudicare la perfezione del magistero? Né disdice che i fini di queste opere sian i medesimi che quelli de' poemi, non essendo necessario assegnare a ciascuna sempre proprio fine, il che ne le armonie, ne le poesie, ne le pitture e ne le statue che o di marmo o di bronzo diverse arti fabricano, è manifesto. Come anco non disdice che quello che è effetto di natura sia effetto di arte, il che ne la sanità, che anco da la gimnastica e da la medicina ci viene procacciata, si rende chiaro.</p>
<p>In questa maniera rimane decisa, Academici, quella lunga tenzone se de la poesia è fine l'utile o il diletto, o l'uno e l'altro insieme; per che diciamo essa doversi usare non per un fine solo, ma per molti secondo la diversità de' poemi e degli uditori; i quali fini tutti comprendiamo sotto nome di giovamento, poiché et il riposo e l'allentamento de l'animo da' negozii e da le fatiche e 'l nobile diporto de la mente per la conoscenza de la esquisitezza de l'opera, con Aristotele al giovamento riduciamo sì come anco la purgazione e l'ammaestramento. Quei due primi fini sono a tutte le poesie comuni, ma uno pertiene agli uomini intelligenti, l'altro indeterminatamente a ciascuno. Gli altri due s'appropriano a speziali poesie, poiché la purgazione non ha luogo se non dove si esprimono gagliardi affetti, et alcuni poemi è certo non aver forza di giovare a la virtù e di migliorare il costume. Laonde il diletto nel modo che da molti è inteso sarà comune a tutte le poesie, l'utile inteso come intendono costoro non a tutte. Quindi ne la sua <emph>Republica</emph> quel gran legislatore Aristotele proibisce a' giovani de la comedia e de' giambi essere uditori, sin che da la educazione non son renduti tali che non sian offesi dal nocumento che sogliono apportare.</p>
<p>Ma invero, sì come disdirebbe ne le altre opere de le arti, così in questa non conveniva confusamente ricercare se fine era l'utile o il diletto. Perché se il diletto avere non può l'essere fuori de l'azione, e questa come di lui sostegno e cagione è più degna, chi muove contesa sopra il diletto se de la poesia è fine, ricercar più tosto doveva se dilettevole operazione e quale, cioè se la conoscenza de l'imitazione o la maraviglia che son per natura dilettevoli, o altra fusse fine. E l'utile e 'l giovamento distendendosi a significare tante e sì diverse cose, era ragionevole che fusse ristretto a quella spezie di che essi ne la mente loro formavan concetto; perché semplicemente proferito risguarda acquisto di ricchezza, fine che al poeta non par si possa attribuire. Inoltre, chi non sa che il poeta intende sempre far l'opera dilettevole e perciò finge la favola di cose maravigliose (sì come nel principio de la <emph>Metafisica</emph> notò Aristotele), forma il verso che ci lusinga l'orecchio, usa sceltezza di parole, adorna la favella di maniere di dire pellegrine e mirabili? Ma non contento di ciò, vuole anco che ella non sia vana né inutile, ma giovevole e profittevole a quel fine che egli giudica bene, essendo che ogni fine ha ragione di bene. Ma l'architetto che fabbrica tempio o reale palagio, non procaccia farlo utile e commodo, et insieme ben proporzionato e aggradevole a la vista? Non ha l'istesso intendimento il musico, il retorico, l'istorico, l'agricoltore, il pittore, il facitore de la nave, de la veste, de l'elmo, de la lira? Che altro cercan tutti costoro che, seguendo l'orme de la natura, nel lor magistero con l'utile congiugner vaghezza onde risulti diletto? Potendosi dunque e dovendosi dare più distinti fini, non confusamente era da dare utile o diletto.</p>
<p>Ma la considerazione di essi trapassa i termini de l'arte poetica et attiene a scienza superiore, cioè a la politica, la quale avendo principato sopra tutte le arti, in particolare lo esercita sopra la retorica, sopra la poesia, e sopra la militare, come quelle che sono intorno ad azioni pertinenti a la perfezione de l'uomo. Così non caggion sotto la medicina né sotto l'arte degli eserciti guidatrice i fini per i quali si procaccia la sanità o la vittoria, né sotto la facitrice de la lira o del freno o del timone i fini propri di ciascuna di queste opere, bastando loro che da quella sovrana sia assegnato il modello e la forma.</p>
<p>Or venendo a la definizione de la tragedia, prendendo da Aristotele diciamo che è imitazione di azione de' migliori, perfetta et avente grandezza, con parlare fatto dilettevole separatamente ne le parti rappresentando ciascuna de le spezie de' rappresentanti, senza narrazione, per mezzo de la compassione e del timore conducente a fine la purgazione di tali appassionamenti. Ma per ben comprendere che cosa sia la purgazione de la tragedia, è da intendere nel secondo luogo che significhi propriamente purgazione, la quale pare che pertenga al corpo et agli umori del corpo. L'atto del medicare si fa o per mezzo de' contrari o per via di purgazione con medicamenti purganti, i quali muovon gli umori che per sé non si muovono. Questa spezie di medicatura è da' Greci chiamata “catharsis”, cioè purgazione, et il medicamento che in sé ritiene tale virtù è detto purgativo, et opera non come contrario et inimico ma come simile et amico a l'umore. Perciò che il reobarbaro o l'aloe o il nero elleboro ricevuto ne lo stomaco, diffondendo per la membra la virtù sua dal nativo calore destata, per naturale similitudine che ha col collerico o flemmatico o melancolico umore, ha forza come la calamita il ferro e l'ambra la paglia di attrarlo a sé, non solo da le vicine vene ma da le più remote parti del corpo (concorrendo però sempre la naturale virtù che scaccia le cose nocive), e di condurlo al luogo ove egli sta diffondendo la virtù sua, dico a lo stomaco; onde la natura gravata e stimolata lo discaccia. Confermasi quel che detto abbiamo con l'autorità de' prìncipi de' medici, Ippocrate e Galeno, e col testimonio di Alessandro nel 58 problema del secondo libro.</p>
<p>Inteso dunque quel che propriamente significa purgazione, dicevol cosa sarà quando è trasportata fuor del proprio soggetto, cioè dal corpo a l'animo, l'intenderla per risguardo de la cagione e per risguardo del modo, con proporzione sempre a la propria purgazione. Ma avanti che procediamo più oltre è da vedere per terza considerazione qual fusse l'opinione di Platone intorno la tragedia e per qual suo misfatto da l'ottima republica le desse bando. Per che io non dubito punto che da l'avere Platone giudicato la tragedia dannosa o inutile prese occasione Aristotele di aggiugnere a la definizione questo effetto di purgazione, il quale per altro non vi abbisognava, bastando al comprendimento de l'essenza di lei il dire che era imitazione di spaventosa e compassionevole azione. Perché il ricercare più avanti è ufizio di altra scienza, oltre che la tragedia sopra la purgazione ha altri fini ancora. Platone adunque nel secondo dialogo de la <emph>Republica</emph> per queste cagioni, se io ho saputo ben raccôrre, non approva la tragica imitazione: perché non imita il costume quieto e moderato, e se lo imitasse non aggradirebbe, ma fa sembianze del timoroso e del lamentevole, che rendon l'animo peggiore; perché favoreggia la parte irragionevole et abbandona la ragionevole, indebolisce questa e fortifica quella, fabricando in lei idoli e simulacri lontani dal vero; perché è pronta a corrompere quasi tutti i buoni, poiché dal vedere noi alcuno eroe stridere e rammaricarsi e disperatamente mordere le mani e percotere il petto e graffiare il volto, sentiamo diletto e lodiamo il poeta e l'istrione e de' medesimi affetti ci riempiamo, sì che l'animo nostro prende baldanza di non reputare vergognoso il lagnarsi de le proprie calamità, seguendo esempi di uomini eccellenti lodati et approvati da noi. Se queste ragioni fussero di tanto momento che convincessero la tragedia essere opera dannosa, chi dubita che sarebbe follia indegna di filosofo il darne precetti?
Ma portando Aristotele opinione differente, e giudicando da la tragedia ancora potersi trarre per la civile adunanza qualche utilità, accennò in questo libro alcun suo giovamento, ma più ampiamente di questo e degli altri arebbe trattato ne' libri politici - anzi ne trattò se da l'ordine de la dottrina è lecito dar giudizio. Ma a noi quella parte non è pervenuta, colpa del tempo il quale perpetuo inimico de le opere degli uomini né a quelle di Aristotele vuole avere riguardo. Sarà bisogno dunque che ci aiutiamo con quelle cose che de la purgazione de la musica egli disse, le quali vuole siano anche a la poesia comuni. Ma prima è meglio speculare l'essenza degli affetti e come si producano et in qual potenza de l'anima. E questa sarà la quarta speculazione per la intelligenza de la materia proposta.</p>
<p>Egli è noto a ciascuno che non hanno luogo negli elementi, né meno ne le pietre o ne' metalli o ne le piante, e che nessuna di queste nature è detta dolersi, allegrarsi, impaurire, sperare, adirarsi, se non forse per trasportamento, ma esser proprio degli animali come da l'anima abbian origine, da quella potenza cioè la quale, o nel cuore risegga secondo Aristotele, o nel cerebro come contende Galeno, niente a noi. Ma suppongasi che sia nel cuore, come in quel membro che primo nasce et è fonte di calore e di vita e di tutti gli spiriti; ma operi nel cerebro, ove i troppo ardenti spiriti del cuore si riducono a temperamento et a perfezione, et ove si fa l'imaginare e 'l vedere e l'udire e l'odorare e 'l rammemorarsi, et onde per i nervi quasi per canali si compartiscono le virtù del sentimento e d'ogni movimento volontario. Questa potenza, se riceve gli oggetti convenevoli a sé, gli abbraccia e sente diletto; se sconvenevoli, gli aborrisce e prova dolore. Sì che altro non è affetto che seguitamento o fuga de l'anima di alcuna cosa appresa da lei, o come convenevole o come disconvenevole; ne la quale definizione venghiamo a comprendere non pure l'allegrezza e la tristezza ma anche il piacere e 'l dolore, i quali si ritrovano ne la prima apprensione de l'oggetto avanti che l'anima lo desideri o speri o tema; de la mischianza de' quali atti si compongono gli altri affetti che non son semplici né puri. Et è ragionevole che quella parte che conobbe, la medesima segua o aborrisca l'oggetto, ma non disconviene perciò che l'allegrezza e la tristezza e la paura e l'ira appariscano o nel cuore o nel volto et in altre parti del corpo, per la comunanza e per il consentimento de le membra verso se stesse, come informate da una sol anima che avviva e conserva e governa il corpo, e di tutte le operazioni in esso è principio e cagione.</p>
<p>Or benché impossibile sia che chiunque nasce uomo, di nature dissimiglianti composto, non provi ne la vita e gioie e noie et affetti piacevoli e dolorosi, nondimeno, essendo il loro soggetto virtù instrumentale corporea, secondo la diversità del temperamento di esso, chi più chi meno è a' lieti o a' contrarii inchinevole.</p>
<p>Alcuni dunque più son dediti a l'ira, a la speranza, a l'ardire; altri più a la mansuetudine, a la disperazione, al timore, a la compassione. Anzi, il che è più maraviglioso, un istesso uomo or a questi, or a quelli è pronto, del che rende testimonianza Aristotele; e l'esperienza, testimone più d'ogni altro autorevole, ne fa non dubbiosa fede. Nel primo problema de la trentesima divisione, parlando Aristotele di coloro che abondano di melancolia calda, come fatta da la collera abruciata, che è spiritosa non resolubile ma veemente ne le sue operazioni, diceva che sono attissimi a cangiarsi, riscaldandosi l'umore e raffreddandosi per piccola mutazione interna o esterna; onde senza saper la cagione si senton gli uomini or mesti, or lieti, or timidi, or arditi, or taciturni, or loquaci, or compassionevoli, ora stizzosi, or inchinati a l'amore, or a l'odio, or confidare, or disperare. E nel primo libro <emph>De l'anima</emph>, volendo far palese non esser disgiunti dal corpo gli affetti di lei, ne assegna questi indizi: Uno istesso uomo per accidenti gravi et evidenti talora non teme che altra volta da piccioli et oscuri, quando il corpo incita, è gravemente turbato.</p>
<p>Inoltre trovasi alcuno in affetto di temente, benché niente di orribile gli sia accaduto. Le quali cose non seguirebbero se la parte corporea, madre degli affetti, non fusse più ad uno che ad un altro accomodata e disposta; e le disposizioni in questo pare che consistano. Il calore, la sottigliezza, e l'agilità degli spiriti ci preparano ad affetti giocondi, il perché i giovani più de' vecchi si muovono ad essi; et il cibo et il vino riscaldando e destando gli spiriti e rinvigorendo il corpo, partorisce letizia. Da l'altra parte l'aggravamento de la parte sensitiva per li vapori torbidi et impuri, e la diminuzione del calore interno, preparano a mestizia et a timore, e ci fanno parere pigri, tardi, et inutili; onde si moltiplica la tristezza e la paura e tutta quella squadra dolorosa. Oltre che sovente non ce ne accorgendo noi, si attraversano a la imaginativa noiosi oggetti, i quali fanno ristringimento de le parti interne, onde si sente molesta applicazione e quasi peso a l'anima. E stando lei fissa nel tristo pensiero e ne la trista imaginazione, salgono in alto e vaporano al capo molta copia di spiriti, e massimamente a la parte anteriore ove alberga la fantasia, ne la quale si fa una certa agitazione di umore et infiammazione, sì che divenuto più acuto e più salso e mordace, punge e stimola la virtù, la quale lascia uscire le lacrime cagionate da que' molti vapori saliti al capo, et ivi quasi in vaso che distilla condensatisi, et in qualche parte dagli umori del cerebro spremuti per le mani del dolore, il quale così ristringe le parti interne come per consentimento ad esse strigne il volto et induce l'aspetto, quale scorgiamo in chi gusta sapore amaro.</p>
<p>Da la medesima cagione derivano le voci lamentevoli per naturale instinto senza nostro accorgimento da la natura procacciate, per rimuovere cioè la mala disposizione che affligge ristringendo et aggravando la parte sensitiva, e 'l cuore principalmente, che come pieno di spiriti e di calore, più patisce. Onde, per scuotere il dolore e par allargarsi e liberarsi da l'affanno, si muove e muovesi il polmone e gli altri organi de la voce, e fansi strida e gemiti se da l'intelletto non sono impediti. Per queste vie l'anima gravida di mestizia si sgrava e partorisce i dolorosi concetti e gli appassionamenti che erano in lei, i quali partoriti, resta libera e scarica sì che quando il bramasse, più non potrebbe piagnere, essendo consumati quei vapori, materia del pianto, che riempievano il capo, sino a che o per altra interna alterazione di vapori o da qualità attive o per trista imaginazione o per accidente esterno non ritorna a la primiera disposizione. E questa purgazione et alleggiamento fa ella con qualche diletto per mezzo del pianto, il quale (come usava dire Posidonio, referendolo Galeno) ne porge questa utilità che satolla le passioni de l'animo da' dogliosi affetti ingombrato, da la natura dato quasi medicina e mitigamento del dolore, di cui non è cagione ma effetto et indizio.</p>
<p>Piacemi in confermazione de le cose dette addurre il testimonio del gran Basilio in una sua omilia. Nascono le lacrime, dice egli, quando le parti concave del cerebro, ripiene di vapori cagionati dal dolore, per le vie degli occhi quasi per canali sono alleggerite dal peso de l'umore; onde e suoni e vertigini et ottenebramenti per le inaspettate nuove di casi dogliosi avvengono, essendo agitato il capo da' vapori saliti nel ritiramento del caldo nel profondo. Inoltre, sì come la nube in pioggia, così la grossezza de' vapori parmi in lacrime si risolva. Laonde un certo diletto è agli addolorati dal lamento, occultamente per mezzo del pianto votandosi quello che aggravava. Conferma questa verità l'esperienza stessa; perché molti abbiamo veduto in gravissime calamità avere ritenute le lacrime, violentemente resistendo, et alcuni esser caduti in mali insanabili, apoplessie, paralisi, et alcuni al tutto raffreddati, essendo la virtù loro quasi debile sostegno, sotto il peso del duolo fiaccatasi; quello che ne la fiamma si scorge, esser cioè dal proprio fumo suffocata, non uscendo ma rinvolgendosele intorno. Questo dicon avvenire ne la virtù che regge l'animale dagli oggetti dolorosi esser corrotta et estinta, non si facendo respirazione.</p>
<p>Tralascerò altri testimoni, ché non vorrei con la lunghezza procurarvi quella molestia e quel ristringimento di animo di che ragiono. Ma quel che da Aristotele è detto nel quinto libro (che ora è l'ottavo) degli <emph>Insegnamenti politici</emph>, perché interpreta la mente sua la quale si pretende trovare, è necessario che sia da noi riferito. “Poiché (dice egli) accettiamo la divisione de le canzoni sì come le dividono alcuni filosofi, ponendole parte morali, parte attive, parte entusiastice, cioè infervorative, et à ciascuna di queste accomodiamo la natura de le armonie; e perché noi diciamo non per cagione di un sol giovamento doversi usare la musica ma di più perché è per cagione di ammaestramento e di purgazione (come intendiamo purgazione ora semplicemente, più chiaramente di nuovo ne diremo nel trattar de la poetica) e nel terzo luogo per diporto di animo e, finalmente, per allentamento e per riposo, da l'intenso operare, è manifesto che si deon ammettere tutte le armonie, non già nel medesimo modo tutte, ma per l'ammaestramento le moralissime; per ascoltare operando altri, le attive e le entusiastice, perché l'affetto che in alcune anime gagliardamente appare è in tutte, ma è differente per più e per meno, cioè misericordia, timore, inoltre l'entusiasmo, essendo alcuni sottoposti a questi movimenti. E da le canzoni sacre veggiamo costoro, quando abbiano adoperate le canzoni che infuriano l'anima, conseguire medicamento e purgazione. Questo istesso è necessario avvenga et a' misericordievoli et a' timorosi, et universalmente a' sottoposti agli affetti et agli altri in quanto pertiene a ciascuno di questi tali, et a tutti farsi una certa purgazione et alleggerirsi con diletto. Similmente le canzoni purganti dànno allegrezza non dannosa agli uomini; però tali armonie e tali canzoni si deon udire da gareggiatori che maneggiano la musica teatrale”.</p>
<p>Da queste parole di Aristotele fedelmente referite, e da le cose da lui poco avanti dette e poco dopo soggiunte, molte belle e segnalate cognizioni possiamo raccôrre. Una è la musica per quattro giovamenti doversi usare, et il medesimo ne la poesia ci è lecito considerare. La seconda che per la purgazione si deon udire le armonie e le canzoni, non morali quali eran le doriche, ma le attive e le furiose quale era la frigia e quale tra' musici instrumenti era l'aulo, del quale poco avanti avea detto che era infervorativo et incitativo ad affetti e doversi usare non per ammaestramento ma per la purgazione. E però vien ripigliato Socrate di avere ne la republica accettata l'armonia frigia, rifiutando l'aulo che ha l'istessa facultà, quasi contradicente a se stesso. La terza è che tanto coloro i quali sono gagliardamente volti a la mestizia, a la compassione, et al timore, quanto universalmente tutti gli uomini, ricevon da le armonie che vagliono a destare affetti, quale è la frigia e la mixolidia (di cui era proprio render l'anima ristretta e per poco addolorata) e da canzoni purganti conformi a le armonie, ricever (dico) purgazione, sfogamento et alleggiamento non dannoso anzi salutevole con diletto. Il che raffronta col detto di Platone nel dialogo <emph>De le leggi</emph> ove biasima il costume de' cantori che ne' sacrifizii con rammarichevoli voci incitano a le lacrime; e quanto più ciò fanno, tanto più sono pregiati richiedendosi tale armonia ne le onoranze più tosto ove si deplora il defunto, quasi convenga allora col pianto sfogare la doglia e non ne le letizie per mezzo del pianto procacciare quel diletto che può apportare armonia lamentevole e piangente senza parole, e per conseguente senza quella imitazione che col parlare si forma.</p>
<p>Da le considerazioni proposte, e da le cose da Aristotele dette e ne' <emph>Politici insegnamenti</emph> e nel libro <emph>De l'anima</emph> e ne' <emph>Problemi</emph>, ci può esser ormai manifesto qual sia quella purgazione che a la tragedia attribuisce et in qual maniera ella si faccia. Perciò che è chiaro che sì come per mezzo de' medicamenti purganti per la naturale simpatia e convenienza che hanno co' l'umore da purgarsi, si muove e sfoga il detto umore, così ne l'anima gravida di concetti mesti, di timore e di compassione, per mezzo de la pietà e de lo spavento si muovono e si purgano concetti tali più perfettamente e più efficacemente che per mezzo de l'epopea, la quale narrando e non rappresentando agli occhi le azioni orribili e pietose, resta molto inferiore. E per tal cagione Aristotele, quasi esponendo la voce <emph>dronton</emph> soggiunse “non per narrazione, ma per mezzo de la misericordia e del timore adempiendo la purgazione di tali appassionamenti”.</p>
<p>Ma per più evidente notizia de la purgazione e de la definizione tutta de la tragedia, è da rammemorarsi gli affetti in se stessi non essere né buoni né rei né laudevoli né biasimevoli, ma divenir tali per l'oggetto, o per troppo o per poco di vigore; e la potenza che gli produce, da la natura (la quale niente opera indarno) esserci stata utilmente conceduta; e quella loro estinzione dagli Stoici celebrata - i quali per vaghezza di proporre nuove et ammirabìli opinioni ebbero in costume cambiare i veri nomi de le cose - essere opposta a la natura, inimica a la virtù et impossibile ancora. A la dottrina de' quali accostandosi Marco Tullio interpretò “pathos” perturbazione e lo chiamò torbido movimento, malore, infermità e peste de l'animo, certamente con molta sconvenevolezza. Perciò che, quantunque gli affetti spesso perturbino la mente, quando cioè sono eccessivi e smoderati, e ci siano instrumenti di danno e di precipizio mentre come sfrenati e mal guidati corsieri temerariamente e pazzamente ci trasportano, chi dirà perturbazione l'amore, l'odio, il desio, la speranza, l'allegrezza, se l'amore de la patria o de l'amico, l'odio del vizio, il desiderio de la sapienza, la speranza de la felicità, l'allegrezza del possedimento di essa, son vere virtù o movimenti giovevolissimi a la virtù? Non gli diremo dunque perturbazioni, ma affetti e spiritali movimenti (per usare la parola di Dante) et operazioni de l'anima, in quanto dopo aver conosciuto l'oggetto lo vuole e si piega ad esso, o non lo vuole e l'aborrisce.</p>
<p>Tra questi annoverandosi la misericordia, che è aborrimento del male in altrui, se naturalmente si muove attiene a la giustizia che per natura è ne l'uomo; se depende da diritto giudizio e da retta ragione, attiene a la giustizia perfetta la quale ci dispone bene verso gli altri, come a l'ingiustizìa l'invidia che è aborrimento del bene in altrui; et ha luogo la compassione ne l'uomo virtuoso ancor senza riguardo che quel male a lui o a' suoi possa accadere. Il medesimo dir possiamo del timore, che è aborrimento del male come futuro, o in sé o in altri. Questi due affetti imprime la tragedia, rappresentando azione formidabile mentre è per accadere, compassionevole dopo che è accaduta. E quindi si convince l'error di coloro che giudican la compassione riguardare altri, il timore noi stessi, dicendo Aristotele il timore esser verso i simili a noi, cioè verso le persone tragice a le quali veggiamo soprastare gravissimi mali, che caduti dànno spavento e compassione a noi, i quali temendo o compassionando ci purghino da affetti o più tosto da appassionamenti e “concetti tali”, cioè di tristezza, di sospetto, di sollecitudine, di affanni, di desperazione, et insomma di tutto lo stuolo degli affetti dogliosi simili o congiunti a la compassione et al timore.</p>
<p>A questa esposizione de le parole d'Aristotele per mezzo de le parole del medesimo, non fa mestiero di altra confermazione; ma benché non la ricerchi, non però la rifiuta; perché il vero essendo per natura aggradevole a l'intelletto, quanto più se gli mostra certo et indubitato, tanto più lo rallegra, in quella guisa ne la quale l'oggetto, che scorgendosi per l'aere illuminato piace a la vista, per aggiunta di nuovo lume che col primiero non si mescola né si confonde, accresce bellezza e diletto insieme. Ne la maniera da noi esposta, fermamente credo avere inteso questa purgazione quel uom savio il quale (sì come riferisce il Casa) affermava gli uomini aver bisogno sì di lacrimare molte volte come di ridere, e per tal cagione essere state trovate da principio le dolorose favole che si chiamaron tragedie; acciò che raccontate ne' teatri, come in quel tempo si costumava di fare, tirassero le lacrime agli occhi di coloro che avevan di ciò mestiere, e così eglino piangendo de la loro infermità guarissero. Che altro potette costui intendere che quella purgazione che noi abbiamo esposta? Aggiugnete il giudicio di [un] Academico vostro, la cui autorità appresso voi et appresso gli uomini scienziati è meritamente di molta stima, il Mei dico, che in questo sentimento prende la purgazione de la tragedia.</p>
<p>Resta che, sì come divisamo da principio, si rimuovan quei dubbi che quasi interposta nebbia potrebbon offuscare questa verità; et in prima ci si fa incontro che la voce “purgazione” come metaforica non doveva ne la definizione adoperarsi, avendo Aristotele proibito a le definizioni l'uso de le parole traslate. Questa obiezione non più offende la nostra che le altre esposizioni. Ma dovendosi la purgazione prendere con trasportamento dal corpo a l'anima, da la medicina a la politica, allora con retta proporzione sarà presa se per virtù di cosa simile a fine di sfogamento e di alleggiamento, come quella degli umori del corpo, degli appassionamenti de l'anima sarà intesa. Ma in difesa di Aristotele dir possiamo non doversi le metafore ammettere ne le definizioni a denotare il genere de la cosa definita, perciò errare chi definisce l'istoria “luce di verità”, o la temperanza “consonanza de le potenze de l'anima”, o la comedia “specchio de la umana vita”. Ma qui è assegnata non come genere ma come fine de la tragedia, e non genera oscurità anzi chiarezza; però con sommo avvedimento da Aristotele ci è allogata, sì come anche la parola “condito”, trasportata da' condimenti de' cibi o vero dagli unguenti; et altre pure, che si dicon di cose corporali ne la definizione del sillogismo e de la virtù morale, a fine di evidenza appresso Aristotele ebbero luogo. Nulla vale dunque l'opposizione.</p>
<p>Quello più tosto potrebbe ad alcuno generare difficultà che di sopra fu detto, la purgazione operarsi con diletto; poiché consistendo in temere, in piagnere, in sospirare, e 'n compatire tutte azioni o passioni dolorose, non è agevole il vedere come aver possa seco congiunto il piacere. Ma noi rispondiamo che ancor nel pianto da verace oggetto cagionato ha luogo il diletto; onde fu da Aristotele tra le cose dilettevoli annoverato, valendosi del testimonio di Omero:</p>
<quote rend="block">
<lg type="versi">
<l>Disse, e dolce desir di pianto accese,</l>
</lg>
</quote>
<p>perché a ciascuno aggrada quell'operazione che a la propria voglia è accomodata e l'addolorato per tale riconosce il pianto. E però in esso si compiace non in quanto è molesto, ma in quanto ha in sé mischianza di diletto. Il perché veggiamo che i sospiri e le lacrime esser sogliono i piaceri degli amanti, et il nostro innamorato poeta disse:</p>
<quote rend="block">
<lg type="versi">
<l>... non men di dolcezza</l>
<l>Del pianger prendo, che del canto presi;</l>
<l>Ch'a la cagion non a l'effetto intesi</l>
<l>Son i miei sensi, vaghi pur d'altezza.</l>
</lg>
</quote>
<p>Ma più adentro con acuto occhio rimirando, diciamo le lacrime non esser per se stesse con dolore, poiché la gran luce e 'l ritenimento del fiato e l'istessa allegrezza è valevole a produrle; ma la doglia nascere da l'oggetto doloroso che interamente rode e tormenta l'animo, e le lacrime essere indizio di esse come il fumo del fuoco, et insieme alleggerimento e rimedio, e per tal fine (sì come anche i sospiri e le strida) essere da la natura utilmente concedute, la quale stoltamente il suo peggio si procaccerebbe se invece di scemare si augumentasse l'affanno; però ottimamente fu detto:</p>
<quote rend="block">
<lg type="versi">
<l>Io per me prego il mio acerbo dolore</l>
<l>Non sian da me le lacrime contese,</l>
<l>Ma mi sia di sospir tanto cortese</l>
<l>Quanto bisogni ad isfogare il core.</l>
</lg>
</quote>
<p>Ma a tutte queste risposte aggiugniamo da vantaggio che lo spettatore de l'atto tragico, benché conosca quello che si rappresenta non esser vero, mentre a l'intelletto ricorre per aiuto, nondimeno, ingannato da l'artifiziosa imitazione da lusinghevole dolcezza accompagnata, massimamente quando oggetti presenti feriscon la vista e crean ne la fantasia fantasmi possenti ad alterarla, sente in sé timore e compassione e pianto; et oltre la compiacenza de l'alleggerimento de l'animo, che mentre secondo questi affetti opera egli consegue, prova ancora altri diletti. Primieramente piace la tragedia insegnando l'azione rappresentata, poiché lo imparare è tra le cose per natura gioconde; aggrada con la maraviglia, proponendo la cosa non creduta poter agevolmente avvenire; è dilettevole per l'imitazione, facendone per sillogismo comprendere questo è quello; diletta con l'altezza de' concetti, con la vaghezza delle metafore, con la dolcezza del verso, con la soavità della musica, col festeggiamento del ballo, con la magnificenza de l'apparato, con la splendidezza de' regali vestimenti, con la considerazione de l'eccellenza de l'artifìzio dal poeta usato nel disponimento de la favola, ne le digressioni, ne le riconoscenze, ne' rivolgimenti di fortuna, ne' costumi, ne' concetti, ne la favella.</p>
<p>A questi diletti non è disdicevole che accompagniamo in schiera tre altri, benché alquanto esterni e remoti. Uno è che essendo il compatire atto di virtù, e sendo ogni operazione secondo la virtù o a la virtù somigliante per natura gioconda, può anche per questo riguardo la compassione de la tragedia apportare diletto. Così per testimonanza di Aristotele diletta l'onore, quasi indizio a l'onorato de la propria virtù, e ne l'amicizia più contentezza prende l'amico che ha dato il benefizio che quel che l'ha ricevuto. L'altro è che ne fa conoscere che pur da sì fiere disavventure siamo liberi noi, il che non può non ci porgere piacere e gioia. L'ultimo è l'apprendere documenti salutevoli, e questi principalmente, che i re et i prìncipi caggiono talora in calamità e ruine, e che la vera felicità de' mortali è il vivere con virtù et aspirare al sommo, immortale et unico bene. Questi tanti diletti sopravanzan quel poco dolore che la parte sensitiva prende non dal pianto ma dagli oggetti dolorosi, benché falsi. Quindi si scuopre che la tragedia è giovevole non pure per la purgazione ma per ammaestramento e per diporto di animo e per riposo, che sono i quattro fini a la musica, e per conseguente a la poetica, da Aristotele assegnati.</p>
<p>Altro dubbio molto importante potrebbe cadere ne la mente di alcuno, se la tragedia rende gli uomini compassionevoli e timorosi, o duri et arditi; perché se gli rende più misericordievoli e più paurosi, male adunque gli purga di appassionamenti tali, essendo proprio de la purgazione il diminuire l'umore. Se opera l'opposto, ci condurremo in gran laberinto e viluppo di dubbii. Perciò che il temere e 'l compatire come può produrre contrario abito, se da tali atti frequentati si genera abito tale? Poi, a che scemare quelli affetti i quali converrebbe anzi accrescere, peccando universalmente gli uomini nel troppo sperare e nel vanamente confidare e nel difetto di misericordia verso gli altri? Insomma, se la compassione è rea, perché introdurla, se buona, perché purgarla? A queste obbiezioni non posson satisfare coloro che propongono quelle purgazioni improprie e sofistiche. Noi non ci dipartendo da' nostri principii, diciamo che la tragedia non discacciando la compassione, ma purgando i concetti di mestizia a poco a poco annidati ne l'anima, lascia per allora gli animi scarichi meno timorosi e meno compassionevoli. E ciò per due cagioni avviene. Una che essendosi cangiata la disposizione de la parte sensitiva per la purgazione fatta, non è inchinevole come prima: onde avvertiscon i maestri del persuadere che l'oratore desti leggermente da principio gli affetti, acciò che non si consumino ne l'animo de l'uditore ma si riserbino a tempo più opportuno. E l'esperienza ci insegna, chi lungamente rammaricandosi ha pianto, alleggerirsi dal dolore o rendersi meno atto a nuovo pianto et a nuovo rammarichio; anzi l'ira istessa, per la vendetta presa d'altrui, non suole incrudelire ma placarsi. Intorno a che rammemorerò quello che Aristotele racconta di un Filocrate, che interrogato da l'amico, “Perché non ti difendi appresso il popolo irato teco?”, “Non è ancor tempo” rispose. “Ma quando?”. “Quando vedrò” disse “imputato altri, perché si faranno mansueti dopo l'avere consumato l'ira contro un altro”. Il che avvenne in Ergofilo, il quale, perché era stato condennato Calistene il giorno avanti, ancor che meno odiato, trovò pure grazia di liberazione. E questa cagione considerò Plutarco avere scampato gli Ateniesi dal furore di Alessandro, il quale invelenito non meno contra essi che contro i Tebani, presa e distrutta Tebe, saziata l'ira sopra quella misera città per le tante occisioni et incendi, si astenne poi da maggiori stragi e da maggiori ruine.</p>
<p>L'altra cagione è che nostra natura è mutabile e de le mutazioni sommamente gode; però da principio attentamente opera, poi si stanca, onde non sente diletto, anzi fastidisce quello in che prima si compiaceva. Non è maraviglia, dunque, se dopo il pianto ama il contrario, o almeno la mancanza del pianto. In avvenire poi, quanto pertiene a la naturale prontezza, non ci rende la tragedia più o meno compassionevoli o timidi, sì come il vedere non ci fa più atti a vedere, e da l'avere la donna partorito non si augumenta la naturale attezza al partorire di nuovo, benché talora gagliarda, talora spossata e fiacca si renda contro le fatiche del parto. Ma quanto attiene al costume di compatire, l'uomo diviene più o meno pronto secondo le azioni da lui dependenti. Il rammemorarsi che avversità maggiori affliggon altri lo farà men compassionevole; il ricordarsi del gustato diletto e 'l compiacersi del compatire come di azione umana amichevole e giusta, lo inciterà a la compassione. In questa guisa il sonno suole acquetare la voglia del dormire e render l'anima desiderosa e possente di vegliare, ma pur talora alletta nuovo sonno, inducendo nel corpo soverchia umidità e ne l'anima pigrezza.</p>
<p>Troncati questi dubbi, altri pure ne surgono: che essendo i contrari operativi l'uno contra l'altro, e curandosi l'uno con l'altro secondo quel notissimo principio de' medici, molto meglio fia, per tôrre dagli animi quell'abito di tristezza e di mestizia, usare contrari medicamenti, quali saranno la comedia et i ridicoli e tutti i diletti che divertiscono da' noiosi pensieri. A questo rispondiamo, l'animo mesto non attendere gli oggetti lieti al suo stato opposti, anzi schivargli come inimici, soprafatto da l'affetto che in lui signoreggia, e seguire i mesti come amici e simili a' suoi. Onde veggiamo l'addolorato sdegnarsi contro chi si oppone al suo desiderio, e l'amico discreto che intende consolare l'amico, qual vede in lutto e 'n pianto, prima compiange, acciò che oltre agli altri riguardi, col pianto alleggerito il duolo, sia abile ad accettare i conforti e si renda maneggiabile da la ragione. Colui similmente la cui anima esulta e festeggia o per opinione di prospero stato presente o per speranza di bene futuro, scarica d'ogni molesta imaginazione per calore de la parte che è principio degli affetti, o per abondanza di spiriti senza alcuno pensiero di cosa importante, più facil fia che per mezzo di comiche piacevolezze o di rappresentazione di ridicole persone con lunghe risa sfoghi l'affetto che racchiuso incitava e stimolava, che per maniere opposte l'attutisca et estingua; mentre altri di stato diverso furori o morti, o feroci guerrieri, o donne lascive imiteranno.</p>
<p>Ma perché non più tosto curar si dee per via di precetti e di dottrine (dirà alcuno) se il parlare ha virtù di persuadere e di dissuadere? Non si niega il valore de' precetti e de le ammonizioni, ma non vagliono verso ciascuno né è agevole usarle verso tutti; e quando valessero, non però l'aiuto de la tragedia si doverria rifiutare, sì come a la corporale sanità la gimnastica e la medicina e la esquisita cura del vitto apportan giovamento, e per la virtù son formate le leggi, son le paterne instituzioni, son promessi i premi e minacciati i castighi. Coloro che da veemente affetto sono ingombrati per lo più non odono la ragione che è entro a loro, né obediscono al parlare straniero; anzi quanto più proibisci, più appetiscon la cosa proibita. Perché l'anima percossa et abbagliata da l'oggetto non vuole discorrere né quietamente giudicare, come occupata in altro che più le aggrada, ma operar quello a che la forza de l'affetto ciecamente e precipitosamente la tira. Di quei che sono da mestizia occupati, alcuni fian medicati col rimovimento di quella falsa opinione o di quel timore che li punge, altri con piaceri di armonie, di cacce, di conversazioni, altri con gli studi de la sapienza, altri con ammonizioni e con preghi. Ma molti de la loro infermità guariranno con piacevole purgazione, quale è quella de la tragedia. Perché insomma nelle anime ferventi e feroci gli affetti, o sia dolore o allegrezza o libidine o ira, quando senza offesa de la virtù ricevan sfogamento, per più agevol maniera si moderano col lasciarli per qualche tempo sino a certa misura sfogare, che col costringerli e violentemente tenerli racchiusi, in quella guisa nella quale col dare libero esito a furiosi torrenti si sfuggono quei danni i quali sogliono apportare quando, sendo con alti argini ritenuti, poi per la forza de le acque ruinosamente traboccando, gli rompono et allagando impaludano i campi. Così veggiamo ancora nave in porto da le tempestose onde combattuta più sicura rendersi dal naufragio se, cedendo alquanto al lor furore, è lasciata dolcemente agitarsi, che se con àncore e con gomene si tenta renderla immobile; perché allora si corre pericolo, che rotti con violenza i legami, non vadia a fracassarsi nel molo o ne la vicina spiaggia.</p>
<p>Quindi è nato costume che in tempi determinati al popolo si permette i propri affetti scoprire in diverse maniere di persone finte, che maschere chiamiamo, acciò che purgati restin per buon tempo quieti et obedienti a le salutevoli esortazioni. Da queste cose non è difficile il raccôrre le difese contro quelle imputazioni da Socrate a la tragedia date. Perché se imita il costume timoroso e 'l rammarichevole, non perciò imita il vizioso; e se non opera verso la parte intellettuale, cioè se non procaccia condurre l'anima a considerare, a giudicare et a discorrere con vere e salde ragioni quello che riguarda l'avanzamento di lei, ma cerca con valorosi oggetti percoterla et improntare in lei simulacri e sembianze di oggetti possenti, che alterandola et abbagliandola impediscono il discorso, non destando affetti contrari a la ragione ma conformi, non menta di essere come malfattrice condennata. Né si concede che imprima costume vile e rammarichevole l'esempio di coloro che ne la tragedia veggiamo lagnarsi e piagnere, perché di grandi infortuni eccitare gran pianto e gran cordoglio non è disdicevole né fuor del decoro, sì come de' mediocri mediocre e de' piccoli piccolo.</p>
<p>Né riporrà il buon tragico in persona eroica costumi vili o rei, poscia che la tragedia è di virtuosa azione imitazione; e se alcun reo costume o affetto sarà per necessità introdotto, può l'intelletto de lo spettatore a suo talento proibire a se stesso il commovimento di affetto tale. Ché se quel solo dovesse imitarsi e proporsi che di perfetta virtù è adornato, né la filosofia morale de' vizi tratterebbe né l'istoria sarebbe al mondo, non essendo possibile che in essa non vengan con opere buone e laudevoli raccontati fatti scelerati e degni di biasmo.</p>
<p>Apparisce dunque dovere il politico accettare la tragedia come giovevole a la città, se convenevolmente et a tempo e con misura è adoperata; perché il troppo frequente uso o non purgherebbe o farebbe purgazione non utile né necessaria. Laonde l'istesso Platone, quantunque in quella solitaria republica che a suo arbitrio dipinse secondo l'idea de la perfezione non la ricevesse, la ricevette pure ne l'altra da lui ne' dialogi <emph>De le leggi</emph> formata, possibile a ritrovarsi in terra tra gli uomini, solo vietandone la rappresentazione sin che da' principi de la città sia dato giudizio se dice cose contrarie a' loro costumi. Et in questa republica diede luogo ancora a la comedia, et in ambedue approvò l'armonia frigia, la quale non ha costume moderato ma incitativo, sì come gli fu da Aristotele opposto. Sia dunque la tragedia assoluta da le imputazioni datele, e suo ufizio sia imprimendo timore e compassione efficacemente purgare appassionamenti tali.</p>
<p>Ora, se non solo meriti esser ricevuta ma sia degna di esser onorata e preferita al poema eroico, come vuole Aristotele contra la sentenza di Platone, intendimento nostro non è né fu il disputare, né sopra tanta lite dar sentenza. Ben crediamo che se ci fusse proposta tragedia et epopea di eguale grandezza, ameremo meglio essere stati de la tragedia facitori et eleggeremo anzi essere spettatori di quella che uditori di questa. Quel dubbio più tosto è da rimuoversi, come possa quella tragedia, il cui fine sarà lieto da miseria a felicità, compire questa purgazione, non rappresentando caso doloroso onde la compassione si tragga. E la risposta non è malagevole a darsi, e dopo essa sarà giunto a riva il ragionamento. Perciò che diciamo anche in tragedia tale avere luogo il compatimento e lo spavento, poiché il male vicino che senza speranza di scampo è per accadere, da l'anima è considerato come presente, e come tale muove compassione. Per che Ifigenia, pronta secondo la barbara legge ad uccidere il fratello non conosciuto, è attissima a muovere pietà poco minore che se lo avesse occiso, e l'apparecchio degli instrumenti di miserabile morte vicina in azione vera o imitata, così muove compassione quanto l'aspetto di morte seguita, la quale si può talora appresentare così terribile e dolorosa, con tanto ritiramento di spiriti al principio de la vita, che proibendo la compassione et il pianto induca stupore e quella insensatezza de la quale disse Dante:</p>
<quote rend="block">
<lg type="terzina">
<l>Io non piangeva, sì dentro impietrai.</l>
</lg>
</quote>
<p>Dal che fu indotto Aristotele a chiamare ottima questa maniera di favole, benché prima avesse detto che ne' gareggiamenti al popolo recitate più tragice sembrino quelle che da fine sventurata sono terminate.</p>
   </div1>
</body>
</text>
</TEI.2>
