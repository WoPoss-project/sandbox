<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
  <teiHeader>
  <fileDesc>
    <titleStmt>
      <title>Relazione della China</title>
      <author>Lorenzo Magalotti</author>
    </titleStmt>
    <extent>83 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000199</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazione della China</title>
        <author>Magalotti, Lorenzo</author>
        <editor id="ed">Poggi Salani, Teresa</editor>
        <publisher>Adelphi</publisher>
        <pubPlace>Milano</pubPlace>
        <date>1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language><language id="chi">Cinese</language></langUsage>
    <textClass>
      <keywords scheme="CDD">
        <term>915.1 - GEOGRAFIA. CINA</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-02-10T00:00:00.000+02:00</date>
      <respStmt>
        <name>Marta Zanazzi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-07-02T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
  <text>
    <body>
      <div1 type="parte">
        <head>RELAZIONE DELLA CHINA</head>
        <argument>
          <p>cavata da un ragionamento tenuto<lb/>
            <hi rend="sc">COL PADRE GIOVANNI GRUEBER</hi><lb/>
            <hi rend="sc">della Compagnia di Gesù</hi><lb/>
            <hi rend="italic">nel suo passaggio per Firenze l'anno 1665</hi>.</p>
        </argument>

        <p>Il dì 31 gennaio 1665 ab incarnazione fui a visitare, insieme col signor Carlo Dati, il
          padre Giovanni Grueber della Compagnia di Gesù, nativo di Vienna d'Austria, arrivato pochi
          giorni prima a Livorno sopra nave procedente da Smirne in compagnia del signor conte
          Bernardo Pecori, giovane cavaliere della più cospicua nobiltà di Firenze, il quale, vedute
          le corti d'Europa, aveva preso la congiuntura di passare a Costantinopoli in qualità di
          camerata del signor conte Leslie, ambasciadore straordinario di S.M. Ces. alla Porta.
          Questo padre è stato tre anni nella China e due anni sono ne ritornò, avendo fatto il suo
          primo viaggio da Venezia a Smirne, da Smirne a Ormùz per terra con camino di cinque mesi,
          da Ormùz, navigando per sette altri mesi, a Macao, e da Macao, attraversando il regno
          della China da austro a tramontana, parte per terra e parte navigando fiumi o canali, in
          termine di tre mesi a Pequìn.</p>
        <p>Al ritorno poi ha tentato un viaggio forse fin ora non praticato da alcuno europeo,
          essendo egli di China entrato nelle arene della Tartaria deserta, e quella attraversata in
          tre giorni, arrivato alle spiagge di Kokonòr. Questo è un mare simile al Caspio, di dove
          ha l'origine il Fiume Giallo di China, che scorrendo con grandissime rivolte una gran
          parte di quel regno, mette finalmente in mare dalla parte d'oriente dirimpetto all'isola
          Corei, ed è il maggior fiume di China. Kokonòr dunque significa in lingua tartara mar
          grande, dalle rive del quale successivamente discostandosi, il padre entrò in terra
          Toktokai, paese quasi affatto deserto e che non riconosce signore, né alcun signore, per
          la sua povertà, si cura di riconoscerlo. Si trovano per esso alcuni pochi padiglioni di
          tartari, che vi menano vita miserabile. Per questa terra passa il fiume Toktokai, da cui
          prende il nome; bellissimo fiume e sull'andare del Danubio, se non che ha pochissimo fondo
          e un uomo a cavallo lo passa francamente a guado.</p>
        <p>Quindi inoltratosi nel paese di Tangùt, arrivò in Retink, provincia assai popolata del
          regno di Baràntola, e finalmente nel regno detto propriamente Baràntola. La città regia è
          Lassa: il re presente ha nome Teva e discende per antichissima origine dai Tartari di
          Tangùt. La sua residenza è in un castello fabbricato all'europea sopra un monte altissimo
          e il palazzo reale, chiamato Bùtala, ha quattro piani d'assai buona architettura. La corte
          è grandissima e vi è un lusso incredibile negli abiti, tutti di tele e di broccati d'oro.
          Per altro la nazione è sporchissima, avendo per legge, così uomini come donne, di non
          portar camicia, di dormire in terra, di mangiar carne cruda e di non lavarsi mai né mani
          né viso. Sono però molto affabili e amici del forestiero. Le donne si vedono per la città
          come l'altre tartare: al contrario delle chinesi.</p>
        <p>Il fratello di questo re si chiama Lamacongiu. Questi è il <foreign lang="chi" rend="italic">moftì</foreign>, o vogliamo dire il sommo sacerdote de' Tartari, dai quali
          è adorato come una deità. Credono che ei fosse fratello del primo re, quantunque usino
          chiamarlo successivamente fratello di tutti i re, e tengono che a ogni tanto muoia e
          risusciti; e dicono che questa sia la settima volta che egli ha fatto questo giuoco dalla
          creazione del mondo. Questa credenza è mantenuta in quei popoli dall'astuzia dei re e di
          mano in mano da quei pochi che rigirano la faccenda; che però fuori di quelli non si
          lascia vedere a persona immaginabile. Le pezzuole sporche di questa divinità sono
          ansiosamente ricercate dai grandi del regno, e beato chi può averne delle più fiorite e
          ricamate. Usano portarle avanti il petto come reliquie.</p>
        <p>Di Baràntola entrò il padre Giovanni in Nekpàl, regno d'un mese di camino (in questa
          forma usa in quelle parti descrivere il tratto del paese, delle provincie e de' regni). Le
          città regie sono Catmandìr e Patàn, divise l'una dall'altra solamente da un fiume. In
          Catmandìr sta il re, detto Partasmàl, in Patàn è il fratello del re chiamato Nevasmàl,
          giovanetto e bellissimo principe. Questi ha il comando dell'armi, e in quel tempo che il
          padre Giovanni si ritrovava in Patàn aveva spedito un grosso esercito contro un regolo per
          nome Varcàm, il quale con diverse scorrerie gl'infestava il paese. Il padre gli donò un
          piccolo cannocchiale, col quale avendo scoperto un luogo dove il suddetto Varcàm s'era
          fortificato, fece guardare il principe in quella parte, il quale vedendosi così avvicinata
          quella piazza, gridò subito che si tirasse sul nemico, non essendosi ancora accorto del
          falso avvicinare de' cristalli. Quanto gli fosse grato questo regalo sarebbe cosa
          incredibile a ridire.</p>
        <p>Uscito di Nekpàl, toccò per soli cinque giorni il regno di Moranga, del quale non vedde
          città alcuna, ma solamente certe case di paglia dove è una dogana regia. Il re di Moranga
          paga ogn'anno al Mogòr un tributo di dugentocinquantamila tallari e di sette elefanti. Di
          Moranga entrò nell'India di là dal Gange, arrivando a Minapòr metropoli, dove passato il
          Gange, largo quanto due volte il Danubio, giunse a Patanà, città ricchissima e piena di
          mercanti inglesi e olandesi. Da Patanà camminando venticinque giorni fu in Agra, prima
          città regia dell'India di qua dal Gange; da Agra in sette giorni di viaggio a Telì,
          seconda città regia, e da Telì in quattordici giorni si condusse a Laòr, terza città
          regia, posta sul fiume Ravi, grande anch'esso quanto il Danubio e che mette nell'Indo
          sotto a Multàn. Quivi imbarcatosi su l'Indo, dopo quaranta giorni di navigazione fu a
          Tatà, ultima città del Mogòr, dove è un viceré chiamato Laskarkàn; vi sono parimente assai
          mercanti inglesi e olandesi. Poche giornate di qua da Tatà si condusse a Capo Jax del
          Persiano, di dove, per la provincia del Maccaràn in Caramania, in Ormùz; da Ormùz in
          Persia propriamente detta, in Ircania, in Media, in Armenia maggiore e nella minore, in
          Ponto, in Cappadocia, in Galazia, in Frigia, in Bitinia, in Misia, dov'è Smirne. Quivi
          imbarcatosi, con felice navigazione giunse in Messina.</p>
        <p>Arrivato a Roma e rispedito nuovamente per China, venne in Alemagna, e passato in
          Pollonia, pensò di tentare il viaggio per la Moscovia, avendo per mezzo dell'imperatore
          ottenuto passaporti dal duca di Curlandia e dal moscovita. Ma giunto alle frontiere di
          Moscovia, arrivò nuova nell'istesso tempo che il re di Pollonia unito col Tartaro aveva
          cominciato a dar addosso ai Moscoviti, per lo che dubitando di trovar difficoltà in
          Stoliza (così chiamano Mosca i Tartari) di passar più avanti, stimò partito migliore il
          tornarsene a Vienna, dove essendo giunto in quello che l'imperatore inviava suo
          imbasciadore in Costantinopoli il conte Leslie, si accompagnò con esso, pensando di
          lasciar lui alla Porta ed egli proseguir avanti il suo viaggio. Ma appena fu giunto in
          Costantinopoli che, sorpreso da una flussione di catarro, che impedendogli di quando in
          quando il respiro gli cagionava grandissimi travagli di stomaco, non gli fu possibile
          l'andare avanti, onde preso l'imbarco d'una nave per ponente, se n'è venuto a Livorno e da
          Livorno qui in Firenze, dove pensa di trattenersi ancora otto giorni; e poiché già sente
          miglioramento notabile della sua indisposizione, è di pensiero d'incamminarsi alla volta
          di Venezia per passare per la via del Friuli a Vienna e di quivi tentare un'altra volta il
          viaggio di Costantinopoli, o tornare a pigliare imbarco a Livorno per Smirne, secondo che
          riceverà gli ordini di Roma dal suo padre generale.</p>
        <p>È questo padre d'età di quarantacinque anni, gioviale d'aspetto, affabile ed
          amorevolissimo oltre ogni credere, e se gli vede per gli occhi e in tutti i suoi movimenti
          un fondo di schiettezza che non lascia libertà di dubitare cosa che egli asserisca. Questo
          lo so, questo non lo so; di questo non mi ricordo, di quest'altro non son sicuro: questa è
          la sua maniera di discorrere. Il signor Carlo Dati l'aveva veduto il giorno avanti in
          anticamera del serenissimo principe Leopoldo, dove aveva cominciato ad attaccar seco
          ragionamento, benché non molto lungo per essere il padre di lì a poco stato introdotto
          all'audienza di S.A. Onde con questo precedente attacco di conoscenza si fece lecito di
          ritornare a godere della sua desiderabilissima conversazione, e pregatolo unitamente con
          esso meco a soffrire l'importunità delle nostre domande intorno alle cose di China, si
          esibì egli di sodisfarci con maniere sommamente obbliganti.</p>
        <p>Domandò il signor Carlo se il presente re della China sia figliuolo del primo occupatore
          del regno e dove risieda, se nella China o in Tartaria.</p>
        <p>Rispose esser nipote e che il suo avo fu quegli che, chiamato dagli eunuchi ribelli,
          l'anno 1646 s'impadronì della China, come ha diffusamente scritto nella sua <title rend="italic">Istoria</title> il padre Martini. Disse che il re presente è fanciullo di
          dodici anni in tredici e che risiede in Pequìn metropoli del regno, e così aver fatto il
          padre e l'avo. Tanto che il precetto del Machiavello che per assicurarsi un principe nuovo
          in uno stato nuovamente acquistato, disforme di lingue, di costumi e di leggi dall'antico
          suo dominio, non vi è più sicuro partito che l'andarvi ad abitare, non è tale arcano di
          sottigliezza politica che non v'arrivino ancora le grossolane menti de' Tartari.</p>
        <p>Si domandò delle milizie e in che forma fossero trattati i Chinesi dal presente governo.</p>
        <p>— Le milizie del regno, rispose, universalmente sono tartare; solamente le guardie del
          corpo, che saranno da quarantamila tra moschettieri e arcieri, sono coresi e giapponesi.
          Nel resto i popoli della China non patiscono oppressione alcuna straordinaria e che per
          avanti non avessero sotto i propri re. Hanno tutta la libertà che vogliono in professare
          le loro antiche religioni. Le vecchie leggi restano tuttavia in piedi e vengono
          amministrate per tutto il regno dai medesimi Chinesi, se non che a tutti i magistrati
          presiede un tartaro, il quale però non s'arroga autorità maggiore di quella che porti una
          pura soprintendenza, la quale non arriva a deviare non che a cavare affatto le cose dal
          loro ordine.</p>
        <p>Su questo gli dimandammo del governo civile del regno.</p>
        <p>— In Pequìn, replicò, sono nove magistrati, i quali tutti co' medesimi nomi, con le
          medesime giudicature, cariche e attenenze, si trovano replicati in tutte le città del
          regno e sono:</p>
        <p>Il primo, detto <foreign lang="chi" rend="italic">li-pù</foreign>, significa tribunale di
          ragione, ed è composto ugualmente di tartari e di chinesi. Conosce tutti gli appelli che
          vengono dalle sentenze date sopra qualsivoglia materia da tutti i tribunali del regno.</p>
        <p>Il secondo chiamasi <foreign lang="chi" rend="italic">li-pù</foreign> ancor esso, però
          con differente maniera d'accento sopra la prima voce <emph>li</emph>, la quale dove nel
          primo vale ragione, in questo secondo modo aspirata suona lo stesso che cirimonie. Questo
          è un tribunale come a noi l'ecclesiastico; giudica tra i letterati e definisce sopra tutte
          le materie di religione.</p>
        <p>Il terzo è <foreign lang="chi" rend="italic">pim-pù</foreign> ed è militare. Il quarto è
          criminale e chiamasi <foreign lang="chi" rend="italic">him-pù</foreign>. Il quinto è
            <foreign lang="chi" rend="italic">ho-pù</foreign> ed è la depositeria regia. Il sesto è
            <foreign lang="chi" rend="italic">cum-pù</foreign> e soprintende ugualmente alle
          fabbriche del re e a quelle del pubblico. Il settimo è la pagatoria generale. L'ottavo è
          la dispensa, che supplisce alle provvisioni della tavola del re (di questi due ultimi non
          gli sovvennero i nomi e del nono né meno l'ufizio).</p>
        <p>Ora tutti questi tribunali, sì come è detto, si ritrovano in tutte le città del regno e
          da ciascheduno s'appella al suo superiore, al quale egli è subordinato con quest'ordine:
          il tribunale verbigrazia che soprintende alle milizie in una città particolare riconosce
          il tribunale delle milizie della metropoli della sua provincia e questo quello della città
          regia, dal quale è lecito d'appellare, quando siano casi gravissimi, al supremo magistrato
          che è <foreign lang="chi" rend="italic">li-pù</foreign>. Da questo non v'è altro appello
          che al re, al quale a ogn'uno è lecito di richiamarsi, purché avanti voglia sottoporsi a
          un carico di cinquanta solennissime bastonate.</p>
        <p>La maniera di bastonare è strana e crudele: si distende quel pover'uomo per terra
          bocconi, e scoperto il sedere e le reni, se gli mettono due bastonatori a sedere, l'uno
          dirimpetto all'altro, su le gambe e sul collo e con una grossissima canna d'India per uno
          in mano, la quale tengono sempre a quest'effetto in molle nell'acqua perché svetti meglio
          e s'arrenda, cominciano a menar dolcemente a vicenda, quello che sta sul collo sopra il
          sedere e quello delle gambe sopra le spalle, adoperandosi con tal gentilezza che di quando
          in quando convien loro fermarsi tantoché quel miserabile possa riavere il fiato, che
          altrimenti non sarebbe possibile di non morir soffogato. Questo medesimo stile tengono i
          mandarini, cioè i nobili del regno, così tartari come chinesi, in gastigare i loro
          servitori, né per ciò si fanno molto pregare.</p>
        <p>Ma ritornando a chi è bastonato per abilitarsi all'audienza regia, è da sapere che quando
          ei vuole appellarsi tira un sasso ad una gelosia della camera del re, il quale tirato, è
          subito introdotto nella sua camera, e se il re vede ch'ei si sottoponga al bastone con una
          certa franchezza d'animo e gli paia di leggergli in faccia una certa picca, la qual suol
          nascere da un animo fiancheggiato dalla ragione, usa qualche sorta d'arbitrio in moderar
          lo statuto e talvolta alla prima bastonata ha comandato ch'ei parli, facendo grazia
          dell'altre. Allora se si scopre qualche ingiustizia, guai a quanti sono coloro che hanno
          avuto parte in quella sentenza, poiché assai dice loro buono se vengono privati
          dell'ufizio, mentre il più delle volte la pagano con la testa.</p>
        <p>L'interrogai se il sangue degli ultimi re della China sia spento; al che soggiunse il
          signor Carlo che per alcuni si era creduto che un figliuolo dell'ultimo re si fosse
          ricoverato in un'isola adiacente al regno e che quivi ancora vivesse occultamente.</p>
        <p>Rispose il padre che la situazione di quell'isola era per sé sola bastante a convincere
          la falsità di questa favola, poiché essendo ella posta alla parte d'oriente, sarebbe
          convenuto trasportare questo principe per un cammino di molti mesi sempre in mezzo al
          nemico, essendo per quella parte principalmente venuti i Tartari. Sapersi in oltre che il
          re suo padre, allora regnante, perduto dietro agli amori delle sue donne, per non
          abbandonarle d'un solo passo non usciva una volta l'anno per la città, e che lasciando
          ogni cura del governo a un corpo tumultuante di diecimila eunuchi villani, questi
          ribellatisi avevano aperto la strada al Tartaro, il quale occupate tre provincie intere,
          aveva già bloccato Pequìn avanti che al re ne giugnesse nuova; onde egli, sorpreso
          dall'improvviso spavento de' nemici, dopo avere impiccata una sua figliuola, s'era
          impiccato da sé per la gola su la porta del giardino del suo palazzo, scritto prima col
          sangue sopra uno degli stivaletti di dommasco bianco che aveva in piedi: «Salute al nuovo
          re: non si fidi de' miei consiglieri ed abbia pietà del mio popolo». Che così parimente si
          era impiccata la regina e che il figliuolo e un'altra figliuola del re, venuti nelle mani
          del Tartaro, erano morti prigioni.</p>
        <p>Domandammo del casato degli antichi re e di quello della casa tartara presentemente
          regnante.</p>
        <p>Al primo rispose essere stati della casa Min che significa chiarezza. Replicò il signor
          Carlo: — Come dunque il padre Martini nella sua Storia gli fa della casa Taimin?</p>
        <p>— <foreign lang="chi" rend="italic">Tai</foreign>, soggiunse il padre, è voce da sé e
          significa stirpe; onde Taimin è lo stesso che stirpe o famiglia Min.</p>
        <p>Al secondo ci rispose che i Tartari non hanno cognomi, distinguendosi col solo nome. Per
          tanto disse che il padre di questo re si chiamava Xun Chi, cioè figliuolo del cielo, e il
          re presente Jun Min, gran chiarezza.</p>
        <p>L'interrogai che ordine tenga il re con le sue donne e della legittimità de' figliuoli.</p>
        <p>A quello delle donne mi rispose quasi con le parole de' <title rend="italic">Cantici</title> al VI: <foreign lang="lat" rend="italic">Sexaginta sunt reginae et
            octoginta concubinae et adolescentularum non est numerus</foreign>. La verità è che il
          re si tiene quindici donne, le quali tutte si chiamano regine. Tre ne sono però maggiori
          dell'altre, delle quali una è la suprema. Questa si chiama <foreign lang="chi" rend="italic">cin-fi</foreign> e suona perfetta regina; dell'altre due, l'una <foreign lang="chi" rend="italic">tum-fi</foreign>, <foreign lang="chi" rend="italic">si-fi</foreign> l'altra, cioè regina orientale e regina occidentale. Queste due chiamansi
          regine laterali e hanno l'accesso alla suprema regina parlandole però in ginocchioni; le
          altre dodici non le parlano mai e se alcuna cosa vogliono significarle, ciò fanno per
          mezzo delle regine laterali. Dopo le regine vengono l'altre donne, delle quali non v'è
          numero fisso, potendo essere più e meno secondo l'umore del re. Vero è che non sono mai
          così poche che non arrivino a qualche centinaio e stanno sotto la custodia degli eunuchi.</p>
        <p>Quanto a' figliuoli non c'è preeminenza che tenga, di legittimità o di primogenitura;
          tutti si hanno per ugualmente legittimi e primogenito è quello che il re s'elegge per
          successore. Il re presente è figliuolo di concubina, non eletto per mancanza d'altri, ma
          preferito dal re suo padre poche ore avanti di morire a cinque figliuoli di regine, de'
          quali, avendogli prima fatti venire avanti a sé, niuno ne giudicò atto al governo; per lo
          che discacciatigli dalla sua presenza, mandò a levare il fanciullo e la madre con la sedia
          reale, facendo salutare quello re e questa regina reggente, dichiarandole quattro
          assistenti o dir vogliamo tutori tartari, il primo de' quali è detto per nome Samnì.</p>
        <p>Su questo presi occasione di domandare della sepoltura dei re.</p>
        <p>— Il re, replicò il padre, non si seppellisce, s'abbrucia, seguitandosi in ciò l'usanza
          dei Tartari. Il rogo non si forma di legne, ma di carta; ed è cosa incredibile a dire
          quanto sia vasto, dovendovisi abbruciare, nello stesso tempo che arde il corpo del re,
          tutta la sua guardaroba, gli abiti, le gioie, il danaro (diremmo noi) dello stipo, in
          somma dalle bestie e dalle persone in fuora, quanto serve, ha servito ed era fatto a fine
          di servire alla sua persona.</p>
        <p>Dodici elefanti bardati superbamente con briglie tempestate di turchine, di smeraldi, di
          zaffiri e d'altre pietre d'inestimabil valore, trecento cavalli e cento cammelli vennero
          carichi del tesoro regio, il quale fu scaricato tutto sopra quella montagna di carta
          preparata per ardere. Dato che fu il fuoco, l'oro, l'argento liquefatto correva come fiumi
          con tanto impeto che senza altre guardie si faceva far largo da sé alla moltitudine, tra
          la quale v'è sempre chi cerca di far vento a qualche cosa e portar via un poca di
          benedizione del morto; la qual cosa per impedire, vi sono ordini rigorosissimi e
          severissimi gastighi contro i delinquenti, avendo i Tartari grande ubbia in vedere avanzar
          al fuoco quanto sia un solo capo di spillo; e l'oro e l'argento, che non possono
          consumarsi, si rinvestono in tanta carta da ardere in processo di tempo per l'anima del
          re. La carta del rogo si fece un conto che importasse settantamila scudi e quaranta
          milioni il tesoro abbruciato con essa.</p>
        <p>Tre servitori si danno all'anima del re per servirlo nell'altro mondo, i quali subito che
          egli è spirato, s'uccidono: un consigliere, un cappellano e una concubina. È in loro
          arbitrio lo scegliere la morte che vogliono, benché quella del mozzar la testa sia
          l'ordinaria; anzi chi è condennato dalla giustizia non è fatto morire altrimenti, salvo i
          soldati, i quali è usanza di strangolargli. Dei tre servitori suddetti se ne trovano
          molti, che per affetto verso il re, come ancora per impulso di superstizione,
          s'offeriscono alla morte, ma se s'abbattesse che tutti ricusassero, in tal caso quelli che
          in vita del re furono favoriti sopra gli altri, sono tenuti a seguitarlo nell'altro mondo.</p>
        <p>Domandai in quello che consistessero principalmente l'entrate regie.</p>
        <p>Disse che nella China tutta la campagna è in proprio dei contadini, i quali dei frutti
          che ne raccolgono pagano una piccola decima al re e un'altra ai mandarini, cioè ai nobili,
          che sono signori de' castelli, de' quali è territorio quella campagna in cui essi vivono.
          Questa decima dunque che danno al re ascende a una rendita inestimabile, alla quale
          s'aggiugne quella de' bestiami, i quali per tutto il regno sono del re. Grandissime sono
          ancora le somme che gli rendono le grosse incette de' cotoni e de' risi. In oltre le
          miniere della provincia di Ju-nàn, che significa nuvola australe, sono ricchissime d'oro,
          di zaffiri, di smeraldi e di tutte l'altre gioie delle quali è fertile il regno di Pegù,
          al quale questa provincia è vicina; e finalmente incredibile è la quantità del danaro che
          mettono le tre città di Tanceun, Cantòn e Nanquìn, che sono le principali dogane del
          regno.</p>
        <p>Si domandò come il re si lasci vedere spesso per la città e quante anime faccia Pequìn.</p>
        <p>Disse che una volta il mese era solito dar la mostra alle milizie che formano la guardia
          del corpo e che ciò fa egli medesimo in persona, esercitandogli nello stesso tempo a
          tirare al berzaglio. Questo esercizio si fa in alcune praterie che sono tra una muraglia e
          l'altra della città, la quale è fasciata di tre ordini di mura l'uno più alto dell'altro e
          tutte sono ricinte di fossati d'acqua e da prati bellissimi. In questi dunque si mette un
          fantoccio di legno e il re ordina, così agli arcieri come ai moschettieri, che tirino in
          diverse parti di quello. A chi dà a colpire una mano, a chi il capo, a chi il petto;
          verbigrazia se non lo colpisce alla prima, ritira la seconda e la terza volta, e se tutte
          e tre le volte fallisce, rileva un buon carico di legnate ed è cassato.</p>
        <p>Pequìn al presente farà intorno a un milione d'anime. Dicono che n'abbia fatti infino a
          nove, ma non è credibile, atteso il circuito della città e la maniera delle loro
          abitazioni, le quali non hanno altro che un solo piano.</p>
        <p>Gli domandammo come coprano le loro fabbriche.</p>
        <p>— Tutte di tegole, rispose; le case eziandio non sono coperte altrimenti. Le tegole del
          palazzo reale sono incrostate di color giallo e variato, che di lontano fanno bellissimo
          vedere e toccate dal sole sfavillano come se fossero d'oro.</p>
        <p>Domandai della religione de' Chinesi.</p>
        <p>— Tutti, rispose, nel loro cuore sono idolatri e tutti privatamente adorano gl'idoli. È
          ben vero che nell'esteriore appariscono tre diverse sette.</p>
        <p>La prima è quella de' letterati, i quali professano di adorare una suprema sostanza,
          detta in lingua loro <foreign lang="chi" rend="italic">Sciax-tì</foreign>; queste due
          parole scolpite in oro tengono collocate negli adoratòri e queste professano di
          riconoscere co' sacrifizi, i quali tutti consistono in arder carta dorata o inargentata o
          bianca ed alcune sottilissime candelette di storace e d'incenso. Ma come è detto, questa
          speciosa ostentazione di religione nobile è solamente nell'esterno, per distinguersi dagli
          altri ed in specie dai bonzi.</p>
        <p>Questa generazione d'uomini trapassò in China dall'India: gente superstiziosa, idolatra e
          d'una stolidissima credulità impastata. Ebbero sul principio qualche sorta di credito tra
          i Chinesi come accade alle cose nuove e ancora non ben conosciute; né si può dire quanto
          conciliasse loro di venerazione la dottrina che portarono della trasmigrazione dell'anime,
          benché non affatto simile a quella professata dalla scuola de' pittagorici. Ma insorgendo
          in processo di qualche tempo i letterati chinesi, e anzi per astio e per malignità contro
          i bonzi che per sincero sentimento degli animi loro predicando e promovendo il culto del
          loro <foreign lang="chi" rend="italic">Sciax-tì</foreign>, poterono a poco a poco
          discreditare la religione de' bonzi e mettergli talmente in favola che oggi in tutta la
          China non è gente di essi più abominevole e ignominiosa, a segnoché un uomo onorato si
          guarderebbe di parlare o di trattar con essi, se non quanto lo richieda e lo giustifichi
          insieme la necessità di servire alla superstizione, maneggiata sovranamente da questa
          canaglia che ci vive sopra: così in occasioni di nozze, di nascite di figliuoli, di
          sepoltura di morti, si va subito a discorrerla e intendersela co' bonzi. Negli avvenimenti
          lieti, per le persone di qualità si suol dare in processioni, che consistono in un lungo
          ordine di lumicini e di banderuole in accompagnamento di varie immagini d'idoli, che
          onorano con varie cantilene, con suoni cavati da percuotimenti di metalli e co' soliti
          sacrifizi dell'incenso e della carta abbruciata, in che consiste tutto l'utile e
          l'onorifico de' loro funerali.</p>
        <p>La seconda setta, che è la più universale perché comprende tutti, dai nobili insino
          all'infima plebe e a' villani, onora l'anime de' loro passati, alle quali fanno continui
          sacrifizi, così ne' pubblici adoratòri come nelle proprie case, con la solita carta e col
          solito incenso, offerta quotidiana che ogni qualità di persone fa ogni mattina all'uscir
          di casa allo spirito buono e al maligno, al primo perché difenda, al secondo perché non
          nuoca.</p>
        <p>La terza setta è, come già si è detto, quella de' bonzi, meri e puri idolatri.</p>
        <p>L'interrogammo di quello che credano dopo morte.</p>
        <p>— Bene a tutti, rispose, cioè sapienza e piaceri; ma non divisano più oltre dove e come
          vengano all'anime questi beni: basta che le credono eterne e immortali.</p>
        <p>— Dunque, soggiunse il signor Carlo, poiché non vi è distinzione dal giusto all'ingiusto,
          come non la danno tutti pel mezzo per godere in questo mondo e nell'altro?</p>
        <p>— Dal mal fare, replicò il padre, niun'altra cosa gli trattiene che le pene temporali.
          Credono ben sì che vi sia una spezie d'inferno, dove l'anime de' cattivi siano tormentate,
          ma hanno il segreto da redimer la pena in questa vita, onde lo spirito tormentatore è
          sempre ozioso e scioperato.</p>
        <p>Fuori di Pequìn (e il simile nell'altre città principali) vi è una grandissima fabbrica
          d'un tempio, spartito in più di trecento cappelle piccolissime; ogni mestiere vi ha la sua
          e non solamente i mestieri, ma ogni condizione di persone o nobili o ignobili o letterati
          ve l'hanno. Hannovela i cortigiani, gli ufiziali, i soldati, i tribunali, i giudici;
          insomma i poveri e i mendichi ve l'hanno. Quivi dunque credon che alberghi lo spirito
          tormentatore dell'anime di coloro che vivono malamente in quella professione. Il sarto
          dunque che ruba fa una piccola offerta allo spirito punitore de' sarti ed è libero. Lo
          spirito non mangia: mangia bene il bonzo che n'è custode. Il simile fa l'auditore, il
          giudice che dà la sentenza ingiusta, il fattore, il maestro di casa che rubano al padrone;
          così vengono a farsi due beni: a liberarsi l'anima dai tormenti e a pascersi un'infinità
          di poltroni, che se non fosse questa ladroneria di ricomprar la pena, anderebbono
          mendicando il pane.</p>
        <p>Domandai se tra i Chinesi vi siano istituti di vita religiosa.</p>
        <p>— Tra i Chinesi tanto, disse, non vi è altra spezie di religiosi che i bonzi, i quali in
          realtà sono sciaguratissimi uomini, gente ingordissima del guadagno e macchiata di vizi
          abominevoli.</p>
        <p>Ma per tornare ai religiosi, è da sapere com'anche i Tartari hanno i loro sacerdoti
          corrispondenti ai bonzi, presso ai quali è l'amministrazione de' sacrifizi. Questi vanno
          vestiti di giallo o di rosso con toghe infino in terra e maniconi larghi. Usano alcune
          mitre di carta, ma per lo più vanno con la testa scoperta e sempre scalzi. Insomma il loro
          abito è assai simile a quello col quale soglionsi dipingere gli apostoli. Questa regola di
          religione abbraccia sotto di sé monasteri di donne, tutte però tartare, le quali vivono in
          clausura sopra montagne asprissime, se non quanto dai loro superiori, che sono di questa
          razza di sacerdoti, ne sono dispensate per andare in cerca limosinando per le città e per
          altri luoghi abitati. Quelle che sono destinate a questo ufizio sono sempre delle più
          vecchie. Tutte fanno i voti d'obbedienza, di povertà e di castità. Portano il capo
          scoperto, tonduto in giro al pari dell'orecchio. Il taglio dell'abito è simile a quello
          de' bonzi, cioè toghe infino a terra, maniconi grandissimi; il colore però è rosso, dove
          quello dei bonzi dà nel bigio.</p>
        <p>Si domandò delle scienze de' Chinesi.</p>
        <p>— Primieramente, rispose, vi sono l'opere di Confucio, che viene a esser tra di loro quel
          che è Aristotile nelle nostre scuole. Quest'autore visse intorno a tremila anni sono e
          dettò una spezie di filosofia morale, alterata però con diversi ingredienti di teologia e
          di filosofia naturale. Oggi vive il sessantesimo terzo discendente di questo Confucio ed
          io l'ho veduto. È signore di ricchissimi feudi e ha titolo di principe: che in tale stato
          collocarono i re della China in antichissimi tempi questa famiglia in venerazione di
          cotant'uomo.</p>
        <p>Oltre alla dottrina di Confucio attendono grandemente alla scienza de' numeri ed hanno
          un'ignobile spezie di geometria, non dimostrante, ma dirigente semplicemente la pratica
          delle operazioni mecaniche più grossolane, poiché né della prospettiva né dell'altre parti
          dell'ottica non hanno alcun lume. Dal che si può facilmente argomentare l'eccellenza non
          meno delle loro pitture che delle loro fabbriche. Tutto il loro fervore consiste nelle
          false scienze di pura opinione: la chiromanzia, la metoposcopia, la magia e simili, ma
          sopra tutto in astrologia iudiciaria si piccano d'eccellenti maestri.</p>
        <p>Lo pregammo a dirci qualche cosa della lingua e del loro alfabeto.</p>
        <p>Quanto alla lingua replicò esser poverissima, non arrivando assolutamente a quattrocento
          vocaboli. Disse che i nomi sono indeclinabili e i verbi non coniugarsi altrimenti che per
          infiniti.</p>
        <p>— Dunque, risposi io subito, se vostra reverenza mi dice di voler ancora stare in Firenze
          otto giorni, a me dà l'animo d'apprendere così bene la lingua da farmi scambiare per un
          chinese.</p>
        <p>— Sì, rispose il padre ridendo, ma V.S. avverta poi a non dir porco a uno pensando di
          dirgli signore.</p>
        <p>E qui prese a dirci come tutta la forza della lingua chinese consiste nella diversità
          degli accenti, degli spiriti, delle inflessioni, de' tuoni, delle aspirazioni e d'altri
          simili accidenti delle voci, i quali sono, per così dire, infiniti.</p>
        <p>Per ragione d'esempio <foreign lang="chi" rend="italic">ciu</foreign>, proferito così,
          non ha significazione alcuna; <emph>ciuuuuu</emph>, proferito col prolungare la
          <emph>u</emph> sempre inacutandola, vale signore; <foreign lang="chi" rend="italic">ciu</foreign>, con la <emph>u</emph> prodotta ma fatta successivamente più grave,
          significa sala; <emph>ciuuuu</emph>, con la <emph>u</emph> prolungata ma conservatole
          l'istesso tuono, vuol dir porco; <foreign lang="chi" rend="italic">ciu</foreign> detto
          velocissimamente, e per così dire sputato più tosto che proferito, suona l'istesso che
          cucina; e finalmente <foreign lang="chi" rend="italic">ciu</foreign> prima aggravato e poi
          inacutito significa i piedi d'una seggiola.</p>
        <p>— Ora non vedete voi, seguitò il padre, come un solo vocabolo dà in cinque? Così <foreign lang="chi" rend="italic">tien</foreign>, pronunziato anch'esso come egli è scritto, non
          è nulla; accentata la <emph>i</emph>, è pane; prodotta la <emph>n</emph> su l'acuto, è
          dolce; <foreign lang="chi" rend="italic">tien</foreign>, scoccato dalle labbra come
          saetta, diventa il piede d'una tavola, d'un letto, di che che sia.</p>
        <p>Quanto vi è di buono, tutte le parole sono monosillabe: si accoppiano però talmente l'una
          all'altra e con cert'ordine fisso e determinato, che in apprenderlo si richiede uno studio
          faticosissimo; e il peggio è che non hanno caratteri né alfabeto e tutto esprimono con
          cifre, delle quali non solamente ogni parola ha la sua, ma moltissimi accoppiamenti di due
          e tre parole e moltissimi sentimenti e periodi interi hanno le loro. Quindi è che quelle
          cinque cose che si esprimono con la voce <foreign lang="chi" rend="italic">ciu</foreign>
          variamente aspirata, per la mancanza dell'alfabeto convien loro scriverle con cinque cifre
          diverse, dove noi per via di varie segnature d'accenti (che le medesime servirebbono ad
          altre voci che andassero similmente accentate) a bastanza le distingueremmo, benché la
          scrittura fosse sempre l'istessa, cioè <foreign lang="chi" rend="italic">ciu</foreign>.
          Così, per esempio, ponendo un semplicissimo accento su la <emph>i</emph>, da
          <emph>balia</emph> distinguiamo <emph>balìa</emph>; e quello che è più bello ancora,
          quantunque la voce <emph>parti</emph> abbia tanti significati, noi con tutto ciò, senza
          verun accento, in tutti la scriviamo nell'istesso modo, cavando dal contesto delle parole
          il suo vero significato: il che potrebbono anche fare i Chinesi, se non avessero questa
          infelicità d'esser privi dell'alfabeto.</p>
        <p>E per ritornare alla voce <foreign lang="chi" rend="italic">ciu</foreign>, oltre alle
          diverse cinque cifre de' suoi cinque diversi significati, non sempre che si vorrà scrivere
          «signore» sarà buona la cifra di <foreign lang="chi" rend="italic">ciu</foreign> quando
          vuol dir signore: perché se io vorrò scriver «buon dì signore», non mi varrò della cifra
          di «buono», non di quella di «dì», non di quella di «signore», ma ne torrò una
          semplicissima e diversa da tutte queste, la quale da per sé sola esprime l'accoppiamento
          di queste tre parole «buon dì signore»; e se vorrò dire «sì signore», lascerò parimente la
          cifra ordinaria di «sì» e quella di «signore» e ne torrò un'altra significativa di questo
          congiugnimento delle due voci «sì signore». Ora vedasi quanti caratteri conterranno in sé
          questa voce <foreign lang="chi" rend="italic">ciu</foreign> in senso di signore, de' quali
          uno solo la conterrà unicamente e tutti gli altri, dirò così, cumulativamente con altre
          voci; e l'istesso seguendo negli altri quattro significati della voce <foreign lang="chi" rend="italic">ciu</foreign>, si consideri che moltiplico è mai questo di cifre e di
          caratteri significanti, o unicamente o unitamente con altre voci, il corpo d'un solo
          vocabolo, il quale noi in qualunque significato, quando ben n'avesse un migliaio,
          scriveremmo sempre con tre medesime lettere.</p>
        <p>Di qui nasce che nella China s'apprende più difficilmente il leggere che lo scrivere;
          poiché a scrivere tanto che basti per esser inteso, serve il sapere i caratteri semplici
          delle parole, i quali accoppiando successivamente l'uno dopo l'altro, s'arriva a farsi
          intendere, benché questa sia una forma di scrittura ignobile e da plebei. Ma per leggere i
          libri e le scritture de' nobili e de' letterati convien sapere non solamente le cifre
          semplici e per così dire primarie, ma le composte ancora, delle quali se ne contano fino
          in settantaquattromila; e di queste chi più ne sa è più reputato dotto, e veramente lo è,
          potendo leggere e intendere più libri degli altri.</p>
        <p>Di qui nasce la somma difficoltà d'apprendere questa lingua, mentre non essendovi
          alfabeto, non vi possono esser vocabolari che insegnino la traduzione de' vocaboli, i
          quali bisogna imparare col sentirgli dalla viva voce e col provarsi e riprovarsi a dirgli
          e ridirgli come i papagalli. I padri della Compagnia hanno fatto stampare una spezie di
          catechismo ed alcuni dialoghi; quello per apprendere i termini più necessari per
          discorrere le cose della fede, questi per imparare quei vocaboli che occorrono più
          frequentemente ne' discorsi ordinari e nell'uso del viver civile. Tutto questo si
          conseguisce assai sufficientemente con la cognizione di soli novemila caratteri, che tanti
          ne verranno ad essere in questo libro.</p>
        <p>Su questo ragionamento, uscitomi l'umore di voler imparare il chinese in otto giorni,
          m'entrò in quello scambio una grandissima adombrazione di mente, che non mi lasciava
          arrivare a concepire, non che finir d'intendere, come esser possibile che la vita d'un
          uomo bastasse per imparare a conoscere una moltitudine così vasta d'intrigatissime cifre e
          che la mente fosse capace di ritenerne la formazione e l'intelligenza. E mentre andava tra
          me ruminando per ritrovar qualche esempio simile tra di noi, col quale mi riuscisse
          d'assettarmi nella fantasia l'ordine maraviglioso di questa cosa, mi successe felicemente
          di ravvisarne una assai vicina simiglianza nella numerosissima serie delle figure
          geometriche, le quali per intrigate che elle siano di linee, di triangoli, di quadrati, di
          cerchi e d'altre innumerabili figure che nascono dall'accozzarsi e segarsi scambievolmente
          i tratti che si richiedono alla costruzione di esse, nondimeno a prima vista non solo mi
          viene in mente ciò che per esse dimostrasi, ma tutto il progresso ancora della
          dimostrazione e tutto quello (che più maravigliosa cosa è) che fu necessario a dimostrarsi
          con un grandissimo numero di altre figure, delle quali niuna ne apparisce, perché quanto
          in esse fu dimostrato, quivi semplicemente si presuppone; e non solamente diverse cifre e
          figure significano cose diverse, ma la medesima eziandio diversissime ne rappresenta,
          considerando talora un'istessa linea retta e come base d'un triangolo e come diametro d'un
          cerchio e come asse d'un ovato e come lato retto d'una parabola e come traverso
          d'un'altra.</p>
        <p>Considerazione che di quanto mi fece crescer la forza maravigliosa dell'umano
          intendimento, altrettanto m'attutì la maraviglia de' periti nelle lettere chinesi, poiché
          dove quelle contengono in un modo assai grossolano un numero determinato di sei o sette
          parole o di dieci o di quindici, se pur v'arrivano, queste hanno in sé, ma in una maniera
          più nobile ed eminente, un ordine così vasto di verità dimostrate, che a condurvisi per
          via di ragionamento, bene spesso migliaia e migliaia di parole non basterebbono. Ora sì
          come trovansi moltissimi geometri i quali, non che tutte le figure d'Euclide, quelle
          d'Archimede e di Appollonio hanno in mente, e di più innumerabili altre de' loro trovati
          particolari, all'aspetto di ciascheduna delle quali rinvengonsi subito di quel che elle
          sono e rigirandosi con la mente su quelle linee, scorrono in un istante per un lunghissimo
          rigiro di proposizioni e di ragionamenti, così m'accorsi non esser gran fatto da
          maravigliarsi che siano alcuni uomini, i quali in niun'altra cosa occupandosi per tutto il
          corso della vita loro che in fermarsi nella fantasia le spezie d'una quantità di
          caratteri, riesca loro finalmente di ritenergli e francamente conoscergli.</p>
        <p>Ma ritornando al filo della conversazione: venne il padre Giovanni a discorrere de'
          matrimoni, intorno ai quali ci disse che tutti i chinesi pervenuti all'età di 18 anni in
          circa pigliano una moglie, la quale sola è la legittima e da questa ricevono dote
          proporzionata allo stato delle loro facoltà: possono però ripudiarla, ma con restituire la
          dote. Il padre che marita una figliuola non isperi mai più rivederla: la chiude in una
          spezie di seggiola, della quale consegna la chiave a quella donna che ha trattato il
          parentado (giaché tutti i parentadi si trattano per via di donne, destinate alla senseria
          de' matrimoni) e questa la consegna al marito, il quale non apre la seggiola se non in
          camera.</p>
        <p>Le donne nobili di rado escono di casa e uscendo o vanno in lettiga o a cavallo o su gli
          asini, ma sempre coperte. Quelle che sono più di bassa vanno fuori più spesso e a piede,
          ma coperte esse ancora, il che fanno per infino le pubbliche meretrici, quando passano
          dalle loro case a quelle delle mezzane che le hanno contrattate con gli avventori della
          loro bottega.</p>
        <p>Ma ritornando ai matrimoni, è da sapersi che presa che hanno moglie, è lecito loro di
          tenersi quante concubine vogliono, le quali sono di due sorte, libere e schiave. Le libere
          sono universalmente figliuole bastarde di nobili e di persone civili, che per isgravarsi
          della numerosa famiglia che produce loro il grandissimo numero delle concubine, locano
          altresì per concubine le femmine con dote assai leggiera, la quale i conduttori non hanno
          obbligo di restituire in caso di repudio. I figliuoli che n'hanno avuti rimangono al
          padre, se gli vuole, e non volendogli, seguitano la madre con la loro assegnazione per gli
          alimenti.</p>
        <p>Le concubine schiave sono figliuole di contadini, i quali per isgravarsi essi ancora de'
          loro figliuoli, gli storpiati, o in qualunque altro modo difettosi della persona, annegano
          in fasce, e gli altri, tanto maschi che femmine, portano alla città per vendergli, i
          maschi per servitori, le femmine per concubine, e di queste con quindici scudi si
          sfiorisce la piazza. Questa condizione di donne è assai miserabile, essendoché per le case
          fanno da mule e da asine in portar acqua e in fare tutti gli altri ministeri più vili e
          più faticosi. Se il padrone le vuol conoscere, non possono ricusare, essendo state
          comprate principalmente per questo, benché di rado s'impaccino con esse: con tutto ciò,
          colte in fallo con servitori o con altri, la testa è messa loro ai piedi. I religiosi
          cattolici si servono di queste più che d'altre persone per insinuar le cose della nostra
          fede alle mogli e ai figliuoli de' nobili ai quali servono, nel che s'adoperano molto
          bene, e molte si convertono nel loro cuore, ma per tutto questo non è lecito di
          battezzarle, per l'obbligo che hanno di star sempre disposte a fare il piacere de' loro
          signori.</p>
        <p>Su questo l'addimandammo dello stato presente della religione cattolica nel regno e del
          numero de' predicatori evangelici.</p>
        <p>Ci ragguagliò come la fede cattolica si professa liberamente in tutte le provincie di
          quel dominio e come in tutte le nostre chiese vi è la copia del diploma reale approvante
          tal religione, scolpito in pietra in luogo assai cospicuo. Disse i cristiani essere avuti
          da per tutto in grandissima venerazione ed essere lecito a tutti, così tartari come
          chinesi, d'abbracciare la fede senza nota d'infamia. Che tra i letterati chinesi e i
          nostri religiosi passa un'ottima corrispondenza né avere i nostri più dura emulazione che
          con quegli sciaurati de' bonzi. E quanto al numero de' predicatori, rispose d'aver
          lasciato nel regno 26 de' suoi padri, de' quali quattro in Pequìn, con due laici chinesi,
          sei domenicani e due minori osservanti. Il loro abito è come quello de' letterati, cioè
          roboni fino in terra di dommasco bianco. Tra i quattro sacerdoti gesuiti di Pequìn v'è il
          padre Giovanni Adamo fiammingo, il quale sono quarantacinqu'anni che è nel regno, uomo
          ugualmente caro al re e al popolo e sommamente rispettato dai ministri.</p>
        <p>Di qui passammo a dimandare delle monete, del peso, delle misure e del vivere.</p>
        <p>Rispose esservi una spezie di moneta coniata detta <foreign lang="chi" rend="italic">caxa</foreign>. Questa è d'una lega bassissima di metallo e corrispondente al nostro
          quattrino nero. Da una parte vi è improntato il nome del re, dall'altra il nome della
          stessa moneta. Trecento di queste fanno un <foreign lang="chi" rend="italic">leàn</foreign>, che è uno scudo de' nostri. Un <foreign lang="chi" rend="italic">leàn</foreign> si divide in dieci <foreign lang="chi" rend="italic">zièn</foreign>, un
            <foreign lang="chi" rend="italic">zièn</foreign> in otto <foreign lang="chi" rend="italic">fuèn</foreign>, un <foreign lang="chi" rend="italic">fuèn</foreign> in...
            <foreign lang="chi" rend="italic">caxa</foreign>. Del resto si spende oro e argento, il
          quale si taglia a peso, portando a quest'effetto ognuno negli stivaletti forbicette e
          bilance.</p>
        <p>La libbra chinese è sedici delle nostre once.</p>
        <p>La misura ordinaria è il cubito. Il vivere è a buonissimo prezzo, così per il vitto come
          per il vestito; con cinque <foreign lang="chi" rend="italic">fuèn</foreign>, che saranno
          da cinque delle nostre crazie, s'averà una gallina grassa raggiunta.</p>
        <p>L'interrogammo sopra il mangiare de' Chinesi e delle loro bevande.</p>
        <p>— Primieramente, rispose, per farmi dalle bevande, non hanno vino, benché abbiano di
          bellissime uve. Ne facciamo bene noi altri europei e sì ne beviamo ancora, ma di nascosto,
          poiché la superbia di quella nazione ha stabilito per legge che sia punito con severissimi
          gastighi qualunque tenta introdurre nuove usanze nel vitto, o introdotte da altri, ardisce
          impararle e praticarle. Le loro bevande sono il thè e il vino di riso, il quale cavano
          verisimilmente per macerazione o per distillamento. Dissi verisimilmente, non essendo
          ammesso ad apprendere il segreto di nessun'arte se non chi giura di professarla; e
          l'inosservanza di tal giuramento non si punisce più leggiermente che con la vita.</p>
        <p>Beono sempre bollente e per maggior delizia tengono la bevanda sul fuoco in alcuni vasi
          presso alla tavola. La state mettono nel bicchiere un pezzo di diaccio, ma non ve lo
          lasciano stare quasi punto per non perdere la delizia di bere stemperatamente caldo,
          bastando loro che la bevanda ne tiri, dicono essi, il freddo virtuale, il quale credono
          che attragga in un istante. Quindi usano di conservare il diaccio come facciamo noi, il
          quale si vende poi la state per la città a vilissimo prezzo. Raffreddano bene le frutte
          con un poco di maggior garbo, amandole fortissimamente ghiacciate.</p>
        <p>Ma ritornando al bere: il vino di riso è bianco, limpido e tirato come ambra e tinto d'un
          color giallo in oro bellissimo: ha un sapore assai delicato e ve n'è di quello così
          potente che succede lo scambiarlo anche a noi altri europei da un vino di Spagna. Le
          persone ordinarie beono in terra, i nobili in oro e in argento intagliati assai goffamente
          a bulino, e i signori grandi in corno di rinoceronte liscio o lavorato d'intaglio con
          legature d'oro arricchite di gioie.</p>
        <p>Per quello poi che appartiene ai cibi, vi è d'ogni bene, niuna cosa mancando loro di
          quelle che noi abbiamo. Abbondano primieramente d'ottimo formento; hanno tutti i nostri
          carnaggi e le salvaticine, tutti gli agrumi, le frutte e gli ortaggi; e se fosse chi
          fargli, le Molucche, con la gran copia delle spezierie darebbero loro squisitissimi i
          condimenti. E pure del grano non arrivano a saperne far pane, quantunque arrivino a farne
          farina, mangiando in quello scambio del riso cotto in acqua e poi abbrustolito e risecco,
          spruzzandosene in bocca con alcuni bastoncelli, che adoperano in cambio di forchetta, da
          una ciotola che ne tengono piena, con la mano manca, e ciò fanno dietro a ogni boccone di
          carne o d'altra cosa che mangino, ma niente è più insipido delle loro vivande. Il tutto
          cucinano lesso e nell'istesso paiuolo vi è il porco, la lepre, il pesce, la vitella, il
          fagiano, sopra tutte le quali cose il valente cuoco bada a rinfonder acqua in finché siano
          cotte, e del brodo di quella saporitissima oglia imbandisce per ciascheduno una ciotola in
          luogo di minestra.</p>
        <p>La carne che si mangia più comunemente è quella di porco. Il castrato ancora è in gran
          credito. La povertà mangia dell'asino, de' cani, de' gatti, essendovi beccherie separate
          per tutte le sorte di carni. I peducci di cane secchi e sfumati come le nostre anguille,
          sono un cibo stimatissimo per riscaldare e corroborar lo stomaco.</p>
        <p>La carne si serve in piatti separatamente, cioè una sorta di carne per piatto. I
          condimenti ordinari sono due; uno è un certo cacio di fagiuoli, che si fa in questo modo:
          mettonsi i fagiuoli a infradiciare in acqua e quando hanno fatto al di sopra una certa
          spezie di pelle verde e che sotto, a rimaneggiarli con la mestola, si sentono
          perfettamente macerati, si passano per istaccio assai fitto sopra vasi pieni d'acqua,
          nella quale cade quel pastume più fine, restando nello staccio il più grosso. È questa
          pasta per loro una spezie di salsa universale, legando con tutte le vivande: anzi può
          dirsi che ella sia il loro sale, non adoprandone d'altra sorta, quantunque nelle provincie
          più occidentali abbiano abbondanza di pozzi e di fontane salmastre.</p>
        <p>L'altro condimento è un'altra salsa detta <foreign lang="chi" rend="italic">missò</foreign>, fatta di farina di grano corrotta, la quale ha un puzzo così orrendo e
          stomachevole che si cambierebbe tal volta dai più fetidi escrementi. Questa non si mette
          nelle pentole come la prima, ma si serve in tavola in piatti separati, intignendovisi per
          delizia i bocconi, come si fa da noi nella mostarda e nei saporetti.</p>
        <p>Ne' conviti e nelle tavole de' signori grandi usa di regalare i piatti: e tutto il regalo
          consiste in fiorire le vivande d'una di queste quattro cose: o di riso o d'erbette o
          d'uova sode in piccatiglio o di tagliatelli minutissimi di frittate, sottili come ostia.
          Ma Iddio ne guardi dai loro banchetti, i quali sono propriamente una morte e chi gli
          frequentasse troppo spesso penerebbe poco a morirsi di fame. Di qui è che dai convitati
          s'usa di fare in casa una buona refezione per non patire l'inedia.</p>
        <p>Nella sala destinata al convito sono disposte intorno le tavole, a niuna delle quali
          siedono più di tre, e il padrone di casa siede solo nell'ultima. Non usano tovaglie
          d'alcuna sorta e su la tavola nuda tante sono posate quante sono seggiole all'intorno. Le
          posate consistono in una tazza per bere, una ciotola di riso, il piatto del <foreign lang="chi" rend="italic">mi-ssò</foreign> e i due bastoncelli di legno che dissi servire
          in cambio di forchetta. Tutta la piatteria è di porcellana, cominciando da quella del re a
          quella del più infimo artiere, e tutta la distinzione è nella maggiore o minore finezza.</p>
        <p>Posti che sono i convitati a sedere, entra lo scalco col primo servizio e quello
          distribuito per tutte le tavole, dà il segno di cominciare a mangiare, avanti al quale chi
          stendesse la mano al piatto ne avrebbe una buona mortificazione, oltre alla taccia di
          goloso e di malcreato. Questo segno non è altro che dire <foreign lang="chi" rend="italic">zin</foreign>, che significa invito, al che tutti unitamente rispondono <foreign lang="chi" rend="italic">zin zin zin zin zin</foreign>, dicendoselo vicendevolmente l'un
          l'altro, come fanno i preti all'altare nell'abbracciarsi e darsi la pace. Detto questo,
          tutti in un istesso tempo arrivano della vivanda e si mettono in bocca il boccone, e se
          alcuno non va a tempo con gli altri, lo scalco grida seco a testa, dependendo una gran
          parte della sua lode dal far mangiare, dirò così, a tempo di battuta, giaché senza di
          questo il banchetto si direbbe mal servito e disordinato. Gran disgrazia dei convitati
          l'avere a durare tanta fatica per fare onore allo scalco, e che il cuoco n'abbia a durar
          così poca per fare onore a loro!</p>
        <p>Come pare allo scalco che si sia mangiato a sufficienza d'una vivanda, fa servire il
          secondo piatto e dopo questo il terzo, con fare osservar sempre le medesime stitiche
          cirimonie; e quando pare a lui che s'abbia a aver sete, fa portar da bere, e chi l'aveva
          innanzi o non l'ha ancora, suo danno: si ha a bere quando torna bene al buon ordine della
          tavola e tutti a un tempo hanno a portarsi il bicchiere alla bocca col solito <foreign lang="chi" rend="italic">zin zin zin</foreign>, e staccandonelo hanno tutti a mostrar
          voto il bicchiere.</p>
        <p>Alla prima bevuta entrano i commedianti, de' quali altri sono pubblici e che vanno a
          rappresentar per le case mercenariamente, altri sono trattenuti da signori particolari, i
          più qualificati de' quali ne tengono una o più compagnie, come si tengono le bande de'
          violoni in Francia. Questi (che sono superbamente vestiti) vanno subito a quello che siede
          nel luogo più degno e messogli innanzi il protocollo delle loro commedie, lo pregano che
          voglia comandare il suggetto che è più di suo gusto. Questi per atto di civiltà gli manda
          a un altro e quegli a quell'altro, tanto che si conducono al padrone di casa, il quale
          finalmente dice loro che rappresentino quella che vogliono.</p>
        <p>Durerà la commedia da un quarto d'ora e i suggetti sono cavati per lo più dai fatti de'
          loro re e delle loro regine. Finita, torna lo scalco con altre vivande e come s'è di nuovo
          mangiato e bevuto, tornano gli onorati commedianti, e replicata l'istessa stucchevole
          cirimonia di chiedere a tutti il nuovo suggetto, rappresentano un'altra commedia, la quale
          terminata, torna di nuovo lo scalco e dopo lo scalco la commedia, durando questo
          amenissimo giuoco la povertà di sei o sett'ore, in capo alle quali ogn'uno torna a casa
          più ammoinato che satollo.</p>
        <p>Una cosa lasciava in dietro, seguitò il padre, che nella China non hanno ulivi, onde si
          servono d'altre sorte d'olio. I ricchi usano olio di gelsomini, liquore delicatissimo che
          cavano (non so già dire il come) dagli stessi fiori, de' quali hanno abbondanza
          incredibile. La gente mezzana adopra un altr'olio, che cavano da un seme detto <foreign lang="chi" rend="italic">jeljelin</foreign>, che è una spezie di sesamo ed è alquanto
          amarognolo. I contadini, come in Pollonia, consumano per lo più olio di lino ovvero un
          altro liquore che si cava da una pianta, detto in lingua loro <foreign lang="chi" rend="italic">ma-ieù</foreign>, che è fetidissimo.</p>
        <p>Non mangiano insalata né altre erbe crude; conservano bensì le frutte in certa salamoia
          senza sale fatta d'aceto. In somma nel mangiare hanno un gusto sporchissimo e noi altri,
          quando ci vien donata qualche lepre o fagiano, per non vedergli straziare dal nostro cuoco
          chinese, l'infilziamo da per noi nello schidione, cocendoli e mangiandoli nella più
          riposta camera che abbiamo in casa, con ordine che in quel tempo non s'apra a nessuno,
          salvo che a' mandati dal re, de' quali se alcuno a sorte ne venisse, tenghiamo uno alla
          finestra che vedendolo comparire da lontano corra subito ad avvisarci.</p>
        <p>— È gran cosa, replicò il signor Carlo, che avendo tanta abbondanza di pecore e di vacche
          non abbiano tanto giudizio da saper fare un po' di burro o un po' di cacio meglio che di
          fagiuoli fradici.</p>
        <p>— Tant'è, rispose il padre, questo nasce dalla loro superbia. Pensi V.S. se
          s'indurrebbono a imparar cosa dai forestieri e in particolare dai Tartari, i quali per
          questo solo che fanno il cacio, non sarà mai che si mettano a farlo i Chinesi. Io non so
          già con tutto questo se io mangiassi più volentieri i latticini de' Tartari o i fagiuoli
          de' Chinesi, essendo insoffribile il puzzo di quello. Usano di farlo a ciambelle, delle
          quali n'infilzano a centinaia in una corda e così lo tengono in mostra su le botteghe per
          venderlo. E così sodo e impietrito che a batterlo nel muro avverrà facilmente che si
          scrosti prima il muro che il cacio. Quando vogliono mangiarlo lo mettono a rinvenire sul
          fuoco, dove si rammorbidisce come cera.</p>
        <p>Egli è ben vero che quanto i Chinesi sono tangheri nel mangiare e nel bere, altrettanto
          sono squisiti nel dormire. L'inverno mettono le materasse di cotone sopra certi fornelli o
          stufe quadre dette <foreign lang="chi" rend="italic">can</foreign>, sotto le quali
          mantengono un fuoco assai temperato. Hanno le lenzuola, come tutte le altre biancherie, di
          bambagia, finissime: che del lino non si servono ad altro che a far olio e della canapa
          funi. Alle cantonate del <foreign lang="chi" rend="italic">can</foreign> vi sono le sue
          colonne come ai nostri letti e al palco tengono attaccati i padiglioni detti <foreign lang="chi" rend="italic">ca-ià</foreign>, l'inverno di drappo o d'altra cosa grave, la
          state di velo finissimo per le zanzare e le mosche. Passato il freddo, trasportano le
          materasse dal <foreign lang="chi" rend="italic">can</foreign> sopra panche e tavole come
          le nostre, e nel cuore della state cavano il cotone e le riempiono d'una spezie d'àliga
          secca, ma soffice e delicata più della seta, la quale rende un fresco troppo regalato.</p>
        <p>Galantissima è la foggia de' piumacci e de' guanciali parimente da state, essendo
          intrecciati di sottilissime sverze di canna marina o d'India che dir vogliamo, dentro voti
          e solamente ripieni d'aria. Questa è una delizia incredibile: sono lisci come un marmo e
          avvallano poco o punto, onde il capo regna sul suo guanciale senza punto rimanerne
          inghiottito; oltre di che brandiscono sempre, sì che pare d'aver la testa, per così dire,
          in sugli archi, e nel rivoltarsi di qua e di là, secondo che pure tanto quanto cedono e
          ritornano, si fanno mantici dell'aria fresca, la quale trapelando tra i fessi di
          quell'intrecciatura, spira dattorno al viso con aliti così piacevoli che è una delizia che
          passa l'immaginazione.</p>
        <p>Né solamente ne' letti, ma su le seggiole ancora s'adagiano i Chinesi molto
          delicatamente. Queste hanno i fusti di legno, con le spalliere e il sedere tessuti delle
          suddette sverze di canna; sono d'una foggia assai comoda, ma l'ingraticciature sono più
          grosse e forti e meno arrendevoli de' guanciali, a proporzione del maggior peso che hanno
          da reggere; fanno però arco tanto quanto esse ancora, onde è gustoso il posarvisi e
          bellissimo e comodissimo lo starvi.</p>
        <p>I Tartari però non vogliono tante delizie, contentandosi di dormire in terra sui tappeti
          come fanno i Turchi.</p>
        <p>Gli domandai come era maestoso il soglio dove risiede il re nelle funzioni pubbliche.</p>
        <p>Disse che i re chinesi avevano gran lusso in questo primo arredo della maestà, ma che
          questi re tartari siedono in terra alla soldatesca sopra un guanciale.</p>
        <p>L'interrogò il signor Carlo in che cosa avessero il maggior lusso i Chinesi.</p>
        <p>Rispose che nell'accompagnature de' funerali: prima nel gran consumo della cera e de'
          profumi e nella dispendiosa manifattura delle statue e d'altri trionfi di legno e di
          cenci, che portano avanti al morto, ma sopratutto nelle casse dove ripongono il cadavere,
          fabbricandole di legni preziosi, come d'aloè, di sandali rossi e di bianchi e d'altre
          piante rarissime e d'inestimabil valore, e ciò in vece d'imbalsamargli.</p>
        <p>Chiesi della qualità dell'aria e della lunghezza del vivere.</p>
        <p>— L'aria, soggiunse, è universalmente buona e che sia il vero i contadini, che in tutti i
          paesi hanno meno disordini, nella China arrivano all'ultima vecchiaia e moltissimi ve ne
          sono che arrivano al centinaio.</p>
        <p>I nobili di quarant'un anno sono vecchi e di cinquanta decrepiti, e ciò per il continuo
          accoppiamento delle dissolutezze del senso con quelle della gola, della quale tanto nel
          mangiare che nel bere sono intemperantissimi. Le gentildonne poi di rado sogliono arrivare
          a trent'anni, il che nasce da una bestiale usanza di fasciatura di piedi, nella piccolezza
          de' quali consistendo ogni pregio della bellezza, secondoché niun'altra parte del corpo si
          vede loro scoperta, le madri, subito nate, te gliel'arrandellano in sì gentil maniera che
          impedendo alle vene e a' canali degli altri umori il debito crescimento, trattenuta in
          gran parte per la loro strettezza (sì come è da credere) la circolazione del sangue, tutte
          le parti e le viscere, che n'avrebbono ad essere innaffiate, bevendone a stento, non si
          supplisce a un gran pezzo, nel ristorarle, a quanto per la forza del calor naturale se ne
          asciuga e svapora, onde è necessario che estenuandosi in processo di tempo le
          complessioni, s'ingenerino diverse infermità e periscano.</p>
        <p>Domandai quali siano le maggiori solennità dell'anno.</p>
        <p>— Tre, rispose: la luna nuova di febbraio, al principio del mese di novembre e il giorno
          natalizio del re. In tutte queste il medesimo re esce fuori pubblicamente per la città,
          assistito da tutta la corte, da tutti i mandarini, cioè i nobili, e da tutti i magistrati
          e capi de' letterati, comparendo ciascheduno con gli abiti propri della sua carica, i
          quali sono molti e vari. L'onore della testa del re è una perla in cima del berrettone.
          Gli altri grandi portano diverse gioie e molti una perla ancor essi, ma accompagnata o da
          un rubino o da uno smeraldo o da un bottone di diaspro; sola non la porta altri che il re.
          L'altra insegna reale sono due cicogne, le quali porta il re sul petto in un ricco ricamo
          d'argento. I mandarini vi portano altri animali, e de' nove ordini ne' quali si distingue
          tutto il corpo della nobiltà, ciaschedun ordine ha il suo. Il primo ha la grue, il secondo
          il leone, il terzo l'aquila, il quarto il pavone; degli altri non mi sovviene, sì come né
          anche mi dà l'animo di ricordarmi delle differenze degli abiti de' magistrati e de' capi
          de' letterati; d'uno mi ricordo ed è quello del matematico, il quale porta appese alla
          cintura quattro tavolette quadrate di diaspro, pendenti da cordoni di seta, e nel mezzo di
          ciascheduna è incastrato un rubino; in cima del berrettone ha un rubino e una perla. I
          colori più comunemente usati nel vestire sono il rosso, il paonazzo, il ranciato e il
          turchino. I bonzi già ho detto che vestono di bigio e i letterati di bianco.</p>
        <p>Mi dimenticava di dire che per la festa della lunazione di febbraio si fanno per tutti
          alcune stiacciate, nelle quali con lavori di pasta rappresentano la luna e nella luna una
          lepre che pesta il pepe, perché dicono che in quella notte s'osservi nella luna una simile
          apparenza, onde si chiama ancora questa festività il sacrifizio della lepre.</p>
        <p>L'interrogai se sia vero che i Chinesi abbiano memorie così antiche e di tante migliaia
          d'anni come molti vogliono.</p>
        <p>Disse che dal re Jao in là, dal quale contano quattromilasettecent'anni di cronologia
          regia, niun'altra cosa sanno dell'età del mondo.</p>
        <p>Domandai della navigazione e se in quelle parti si creda che dall'Asia sia alcun passo in
          America per terra.</p>
        <p>Quanto al primo disse che la loro arte del navigare è imperfettissima, mancando
          principalmente dell'uso della bussola; che le barche maggiori non portano più di
          cinquant'uomini; che le vele sono fatte di stuoie, ma che vanno con esse con tutti i
          venti, avendo in ciò una maestria particolare; che la maniera di remare è diversa dalla
          nostra, dimenando semplicemente i remi innanzi e indietro; onde concluse che attesa
          l'imperfezione dell'arte, non s'allontanano gran cosa dalla spiaggia.</p>
        <p>All'altro particolare del passo in America rispose non sapersene un vero, mentre gli
          Olandesi e gl'Inglesi, come quegli che non hanno potuto spuntare la navigazione per
          l'Oceano Glaciale, per quelle parti non hanno commercio. I Tartari, sì come non
          trafficano, non son gente da muoversi per mera curiosità, e finalmente i Chinesi non
          uscirebbono del loro paese in tanta disgrazia. L'opinione però è che il passo vi sia o che
          almeno in qualche parte i due gran continenti d'Asia e d'America non sieno disgiunti che
          per un brevissimo tratto di mare, vedendosi comparire di quando in quando nelle parti
          mediterranee di Tartaria degli animali americani, i quali è certo che se la terra ferma
          non fosse continuata o non vi fosse uno stretto tale da passarlo con un breve nuoto, non
          potrebbono venirvi.</p>
        <p>Tornai a domandare de' giardini de' Chinesi, de' giuochi e de' balli.</p>
        <p>— I Chinesi, replicò il padre, non ballano, i Tartari sì, ma fra gli uomini, non con le
          donne; i loro suoni non sono altro che percotimenti di palma a palma e d'alcuni metalli.
          Per conto de' giuochi poi si può dire che i Chinesi abbiano il trattenimento e il vizio.
          Hanno il pallone, le tavole, gli scacchi, la mora, i dadi, le carte. Al pallone giuocano
          col calcio con maravigliosa destrezza; non fanno in partita, ma palleggiano semplicemente
          in quattro, in cinque, in sei e anche in più, mandandosi l'un l'altro la palla co' piedi,
          ed io mi son trovato a vedere un pallone per aria più d'un quarto d'ora senza toccar mai
          terra.</p>
        <p>Quanto ai giardini sono cosa ordinarissima, non essendo quasi altro che puri recinti di
          praterie per uso di giocare al pallone. Non hanno altri fiori odoriferi che i gelsomini;
          le rose sono belle, ma senza odore; tulipani, giacinti e anemoni non si conoscono né se ne
          sa il nome. Nel resto la gran copia dell'acque fa i giardini belli e dilettevoli: è ben
          vero che non hanno grand'artifizio nel farne mostra, lasciandole venire come la madre
          natura le manda fuori della terra. Quanto in questa materia ho veduto di bello è nel
          giardino del re, dove una grandissima acqua che v'è cade giù per un dirupo di bronzo
          adornato con rilievi di tronchi e di fogliami diversi, essendo i Chinesi nell'arte fusoria
          eccellentissimi maestri, onde hanno bellissimi treni d'artiglieria e altri arnesi militari
          di getto.</p>
        <p>Su questo si prese a domandare dell'arti e in primo luogo de' medici e della medicina.</p>
        <p>— I medici, prese a dire il padre, sono ammirabili nella pratica di riconoscere dalle
          osservazioni del polso le nature e i particolari accidenti delle infermità: è ben vero che
          nell'appropriare i medicamenti riescono anch'essi come tutti gli altri, tirando a
          indovinare. Io posso deporre dell'uno e dell'altro per esperienza, poiché un mese e mezzo
          lontano da Pequìn caddi malato, ed essendomivi condotto, come a Dio piacque, fui subito
          visitato da un medico del re, fattovi venire dal padre Giovanni Adamo.</p>
        <p>Questi entrato che fu in camera, mi fece porre a sedere, e lasciatomi alquanto riposare,
          mi fece posar le braccia fino alle gomita sopra una tavola. Allora cominciò a tastarmi
          l'uno e l'altro polso ora strignendomi fortissimamente, ora soavemente premendo l'arteria,
          ora strignendo ugualmente l'una e l'altra, ora l'una premendo e l'altra mollando, ora
          questa strignendo e quella semplicemente toccando, ora tastando per lungo tempo
          continuamente, ora a volta a volta ritornando a tastare, ora facendomi tenere il pugno
          raccolto, ora la mano distesa; e finalmente non è positura di mano o di braccio nella
          quale non volesse sentirmi il polso: e tutte le prove durarono un tempo considerabile, che
          in tutto dovette esser lo spazio di tre quarti d'ora.</p>
        <p>Finita questa faccenda, io mi pensava d'avere a cominciare a ragguagliarlo del mio male.
          «Zitto, disse il padre Giovanni Adamo, il signor eccellentissimo a quest'ora lo sa meglio
          di voi, staretelo a sentire». Cominciò allora l'eccellentissimo, ritornato a sedere con
          una maestà che sarebbe stata troppa a un oracolo, a dire del tempo della mia infermità, di
          tutti gli accidenti patiti in essa, riducendogli tutti ai loro tempi, e d'ogn'altra più
          minuta particolarità, il che fece così aggiustatamente al vero che io ne rimasi fuori di
          me. M'ordinò alcune bevande, le quali se fossero state così bene appropriate al male come
          furono le osservazioni a conoscerlo, sarei stato guarito in quel punto; ma perché ciò non
          seguì così per allora, bisogna credere ch'ei non accertasse così bene il medicamento come
          accertò il giudizio.</p>
        <p>Ora venendo alla medicina, è da sapere che nella China non cavano mai sangue, ma
          applicano in quello scambio una spezie di vescicatòri alle spalle. Il mal franzese lo
          curano assai bene con decotti d'erbe; vero è che non è tanto velenoso come in Turchia e in
          Persia e in altre parti orientali. Tra i medicamenti è famosa una radica che si trova
          nella provincia di Suc-iuèn, detta latte di tigre; dicono che ella non fa se non ne'
          luoghi dove le tigri quando hanno i figliuoli, arrabbiate e infuriate da' cacciatori,
          gocciolano in passando il latte dalle poppe. E veramente l'odore della polpa di questa
          radica è simile a quello del latte e come il latte è bianchissima, unica ragione forse
          dell'averla onorata di questo bel nome. Vogliono dunque che questa polpa, preparata con
          vari argomenti, sia un sudatorio infallibile e potentissimo. Io posso dire d'aver veduta
          la radica, ma non già l'esperienza.</p>
        <p>Dalla medicina si passò a domandare dell'altre arti e il padre col medesimo ordine col
          quale noi l'andammo interrogando ci venne a dire che nella China non vi è cristallo, ma
          grandissima copia di vetro, e in spezie ci disse del vetro di riso, il quale è senza
          dubbio più fragile d'ogn'altro, ma altrettanto più facile a lavorare. La sua pasta appena
          messa in fornace è subito fusa e bollente ed è cosa incredibile la gran sottigliezza alla
          quale conducono i vasi, che bellissimi ne formano. In cambio di ferri adoprano canne di
          vetro grosso come fanno tra noi quegli artefici che lavorano alla lucerna i lavori di
          cristallo più gentili e delicati.</p>
        <p>— I loro specchi sono tutti di mesture e secondo che sono peritissimi, come si è detto,
          nell'arte del getto, fanno di bellissimi specchi concavi, i quali si hanno a buonissimo
          prezzo: con poco più d'una dobla si averà uno specchio di quattro palmi di diametro. I
          nostri padri hanno introdotte le arti di lavorare gli occhiali e i telescopi, ed è cosa di
          maraviglia che i Chinesi si siano abbassati ad imparare a lavorargli, il che denota la
          grand'utilità e l'eccellenza di quest'arte: in oggi cominciano a fargli assai buoni,
          servendosi delle spere che portano colà i nostri europei, delle quali si è certo di far
          loro un accettissimo regalo, benché i mercanti per supplire agli artefici d'occhiali
          abbiano cominciato a commetterne.</p>
        <p>Hanno bellissime drapperie d'oro filato e del tirato ne fanno lavori molto galanti. Ma
          sopratutto è stupendo l'artifizio di dorare e innargentare a fuoco la paglia a più foglie,
          della quale così innargentata e dorata fanno lavori maravigliosi.</p>
        <p>Ma non si può mai dire quanto siano ingegnosi nella fabbrica de' fuochi lavorati, co'
          quali rappresentano in aria caratteri, figure, alberi e mille altre cose; e ciò non
          solamente costrignendo il fuoco a figurarsi in quelle immagini, ma colorendolo eziandio al
          naturale. Io non averei mai creduto al rapporto d'altri quello che pur mi convien di
          credere agli occhi propri, co' quali ne presi testimonianza. Io veddi dalla soffitta d'una
          sala, dove mi ritrovava a un solennissimo banchetto, scendere in terra una grossa vite e
          subito girarle intorno un altro fuoco, che si formò in figura di pampani e d'uve: il tutto
          sì vagamente colorito de' propri colori che non credo si potesse far di più col pennello.
          Durò quest'apparenza lo spazio d'un miserere, e consumata la materia combustibile, a poco
          a poco disparve, lasciando da per tutto la traccia del fumo, in cui per breve tempo durò a
          raffigurarsi lo scheletro, dirò, dell'apparenza medesima.</p>
        <p>Questa stess'arte si trova anche in Persia, benché non tanto raffinata. I Chinesi ne sono
          gelosissimi: con tutto ciò il prezzo di questi fuochi non è molto rigoroso, avendosi per
          due dobble un fuoco di tre o quattro mostre.</p>
        <p>— Vostra reverenza, diss'io allora, mi fa credere adesso quello che fin ora non ho
          creduto ed è che undici anni sono in Roma il signor Errico Seistet cavaliere danese mi
          disse venirgli scritto di Coppenhagen che fosse tornato dalla China un danese, il quale
          aveva fatto vedere al re una foggia di fuochi artifiziati, che levati in alto da un razzo,
          scoppiavano in varie strisce di fiamme, le quali formavano in aria il nome del medesimo
          re.</p>
        <p>— V.S., replicò il padre, può crederlo sicuramente, benché mi paia gran cosa che
          quest'uomo arrivasse al segreto, il che non gli sarebbe sicuramente riuscito se non si
          fosse applicato a quest'esercizio, datone prima il necessario giuramento, e certo gli ha
          detto buono a scamparla.</p>
        <p>Il signor Carlo domandò se avevano carrozze o carri.</p>
        <p>— I Chinesi, disse, usano per lo più lettighe, portate da muli o da uomini; sono assai
          simili alle nostre, salvo che nell'essere notabilmente più lunghe per uso di portarvi
          casse, distendervi letti e rizzarvi tavole, il che riesce di gran comodità nel viaggiare.
          I Tartari hanno certe carrozze con due ruote, tirate da uno o più muli o cavalli. Le mogli
          de' viceré e de' signori grandi sono tirate da due bestie, seguitandole un gran numero di
          donne tartare a cavallo, armate d'arco e di frecce.</p>
        <p>Per le some adoprano cameli, come anche una certa foggia di carriuole a una ruota assai
          alta, che gira in mezzo a due casse, nelle quali si mette la roba, e un uomo solo,
          reggendo con una cigna a traverso, come quegli che portano le sedie, alcune stanghe fitte
          nelle casse di qua e di là dalla suddetta ruota, le fa girare con grandissima facilità; e
          questo è il modo ordinario di trasportar le mercanzie e i carichi delle condotte per le
          provincie che non sono montuose.</p>
        <p>Fu domandato se si dilettino della caccia, se usino di correr pali e come siano periti
          nel cavalcare e nell'arte d'ammaestrare i cavalli.</p>
        <p>— I Tartari, rispose, sono cacciatori, i Chinesi niente affatto. De' pali non se ne sa il
          nome, e quanto ai cavalli, tutto il loro studio è nel bardargli ricchissimamente e nessuno
          nel fargli.</p>
        <p>Domandammo se piglino tabacco.</p>
        <p>— In polvere no, rispose, in fumo assaissimo: così i Tartari come i Chinesi, così uomini
          come donne. Queste hanno la tasca della pipa e del tabacco alla spalla, gli uomini alla
          cintura.</p>
        <p>Domandò il signor Carlo se <emph>mandarino</emph> è voce chinese.</p>
        <p>Disse esser portoghese e che in chinese si chiamano <foreign lang="chi" rend="italic">quoàn</foreign>, che significa signoreggiare, comandare, governare.</p>
        <p>Domandai se i popoli della China sono feroci e inclinati all'armi.</p>
        <p>Rispose esser naturalmente vilissimi e che egli in tre anni non aveva veduto altra rissa
          che una sola volta due fare alle pugna, aggiugnendo che tutte le loro questioni non
          sogliono parare in altro.</p>
        <p>Gli domandai finalmente se nel suo ritorno avesse a sorte incontrato Monsieur Tavernier,
          il quale due anni sono si era imbarcato a Livorno per l'Indie, portando seco una ricchezza
          inestimabile di gioie. Che tra l'altre aveva un assortimento di zaffiri grossissimi e
          alcune perle a pera per un gioiello, il quale pensava di vendere al Mogòl per adornamento
          del pennacchino dell'elefante della persona. Aggiunsi aver detto Tavernier che quel
          principe nel solo mantenimento degli elefanti del re suo antecessore fa una spesa di
          quindicimila scudi il giorno; se io lo doveva credere.</p>
        <p>Quanto a Monsieur Tavernier disse averlo incontrato in Persia.</p>
        <p>— Del resto, seguitò dicendo, V.S. non abbia alcuna difficoltà in creder queste e
          maggiori cose del lusso di quel principe nel mantenimento degli elefanti; la qual cosa per
          meglio intendere, convien sapere come tutta l'India di qua e di là dal Gange è spartita in
          moltissimi feudi, de' quali l'imperatore n'investisce a vita i suoi servitori. Questi lo
          riconoscono ogn'anno d'un grossissimo regalo, che in realtà è un tributo fisso e
          determinato. In oltre sono tenuti a mantenere chi mille, chi due, chi tre, chi quattro e
          al più cinquemila uomini d'arme, il qual numero, accioché per l'avarizia de' feudatari in
          tempo di pace non si diminuisca, onde sopravvenendo la guerra s'abbiano a riempier le
          piazze morte di gente collettizia e inesperta, usa l'imperatore d'ordinare improvvisamente
          a questo e a quell'altro principe che venga a rassegna con le sue genti, alle quali dà
          egli medesimo la mostra, riscontrando con grandissima accuratezza se i soldati sono
          veterani o fatti allora per compire il numero, il quale sono tenuti a mantenere sempre
          completo e guai a chi si ritrovasse in fraude. Di qui è che il Mogòl in un subito può
          mettere insieme un corpo formidabile di cinque in seicentomila combattenti senza pure
          spendere un soldo di più dell'ordinario, appartenendosi a ciaschedun principe di pensar
          eziandio in tempo di guerra a tener provveduta di viveri la sua gente.</p>
        <p>Supposto questo, è da sapere come sono sei o sette elefanti destinati per la persona
          dell'imperatore, i quali sono chiamati <foreign lang="chi" rend="italic">panciasari</foreign>, che significa signor di cinquemila, e vuol dire che a ciascheduno
          di questi elefanti è assegnata per suo mantenimento un'entrata uguale a quella che cavano
          da' loro feudi que' principi che hanno obbligo di mantenere il maggior numero de' soldati,
          che è di cinquemila. Veda V.S. adesso se può stare il detto di Monsieur Tavernier: e
          sappia che questo lusso non è solamente negli elefanti, ma ne' cavalli ancora, de' quali
          viene ogni giorno insieme con gli elefanti un grandissimo numero d'avanti al re con
          bardature ricoperte di gioie, ed egli si trattiene in maneggiare gli uni e gli altri
          secondoché gli piace.</p>
        <p>Di qui passò a dire del presente imperatore, come egli nella sua gioventù, simulando una
          vita tutta contemplazione, estasi e ratti, ha finalmente levato il regno a suo padre, il
          quale vive ancora in età di ottantasei anni, e vive prigione in Agra.</p>
        <p>— E benché paia al figliuolo che viva un poco troppo e che ciò non cominci a parergli
          solamente da adesso, non s'è però mai ardito di disfarsene per non stuzzicare il vespaio,
          essendo il vecchio amato tenerissimamente dai popoli, i quali vede che per consolarsi
          della sua morte, quando fosse violenta, piglierebbono più che volentieri l'occasione di
          vendicarla. Ha per prigione un palazzo reale, abbondante d'abitazioni e di giardini pieni
          di delizie. Gli è lasciata la sua guardia di moschettieri tartari, la quale è
          numerosissima, ed ha seco tutto il gregge delle sue donne, tra le quali si dà un tempo
          bellissimo, divertendo il pensiero del suo misero stato con l'ubriachezza.</p>
        <p>A questi anni l'imperatore suo figliuolo fece fabbricargli arridosso della prigione, con
          non so qual pretesto, una torre altissima, dalla quale si dominassero tutti i giardini. Di
          lì a poco vi messe una sentinella, mero pretesto per risapere tutto quello che si faceva
          là drento. Il vecchio accortosene, la fece pigliar di mira a non so quante delle sue
          donne, una delle quali avendola buttata giù, disse al custode: «Dite a quel ribelle del
          mio figliuolo che mandi pure di simili uccelli su quella torre, ch'ei darà un grande
          spasso a queste mie donne». Dopo la quale imbasciata dicono che non v'abbia più mandato
          altri per non mettersi a risico di vedersi perduto il rispetto, giaché non ha cuore da
          saperselo levar d'avanti.</p>
        <p>Ma per dire il vero, la giustizia e la prudenza di questo principe sono sommamente
          commendabili. Nel tempo che io mi trattenni in Laòr accadde che un principe suo suddito,
          per un leggerissimo errore commesso da un garzon di stalla nel governare un cavallo suo
          favorito, usasse seco una crudeltà barbara, conficcandolo con la testa in terra. Un giorno
          d'audienza pubblica, la quale ei suol dare una volta il mese in un gran prato fuori della
          città, comparve la moglie del morto a richiamarsene. L'imperatore, chiamato a sé quel
          disgraziato e interrogatolo se era vero, e quegli detto che sì, fece distenderlo in terra
          e volle che la donna di sua mano facesse quello che egli aveva fatto al marito.</p>
        <p>Gran cose dicono ancora del gran sapere di questo principe e che ora stia non so se
          componendo un nuovo Alcorano o riformando o interpretando il vecchio. La verità è che egli
          usa quest'arti e in particolare questo incorrotto tenore di giustizia per mitigare gli
          animi esacerbati de' sudditi, che nel loro cuore fanno propria la causa del suo povero
          padre. L'età sua è di quarant'anni; ma forse, come sarà morto quel vecchio, onde manchino
          ai popoli tutti i pretesti della fellonia, si scoprirà quella parte del suo animo che al
          presente procura sì artifiziosamente d'occultare.</p>
        <p>Tali furono le risposte che fece il padre Giovanni alle nostre domande; e benché la
          nostra curiosità desiderasse di sapere ancora d'avvantaggio, tuttavia essendo oramai
          durato molte ore il discorso ed essendo già scorsa una buona parte della notte, del che ci
          accorgemmo in guardar le candele, giaché il piacere d'una sì gradita conversazione non ci
          aveva mai lasciato sentir né ore né orivoli, alzatici da sedere e rese molte grazie al
          padre per la sua cortese sofferenza, ci licenziammo.</p>
      </div1>
    </body>
  </text>
</TEI.2>
