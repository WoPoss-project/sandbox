<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
   <teiHeader>
      <fileDesc>
         <titleStmt>
            <title>Lettera apologetica</title>
            <author>Ugo Foscolo</author>
         </titleStmt>
         <extent>250780 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2008</date>
            <idno>bibit000222</idno>
            <availability>
               <p>Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>La lettera apologetica</title>
               <title type="part">v.</title>
               <author>Foscolo, Ugo</author>
               <editor id="ed">Gambarin, Giovanni</editor>
               <publisher>F. Le Monnier</publisher>
               <pubPlace>Firenze</pubPlace>
               <date>1964</date>
               
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p>Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                        riferimento</p>
            </correction>
            <quotation form="data" marks="all">
               <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl>
            <taxonomy id="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>800</date>
         </creation>
         <langUsage>
            <language id="ita">Italiano</language>
         </langUsage>
         <textClass>
            <keywords scheme="CGB">
               <term>oratoria</term>
            </keywords>
         </textClass>
      </profileDesc>
      <revisionDesc>
         <change>
            <date>2007-06-08T00:00:00.000+02:00</date>
            <respStmt>
               <name>Novadata systems</name>
            </respStmt>
            <item>Digitalizzazione - OCR</item>
         </change>
         <change>
            <date>2008-04-07T00:00:00.000+02:00</date>
            <respStmt>
               <name>Maria Martinucci</name>
               <name>BIBIT</name>
            </respStmt>
            <item>Correzione linguistica</item>
         </change>
         <change>
            <date>2008-05-07T00:00:00.000+02:00</date>
            <respStmt>
               <name>Ilenia Sabelli</name>
               <name>BIBIT</name>
            </respStmt>
            <item>Codifica XML - Codifica manuale</item>
         </change>
         <change>
            <date>2008-06-17T00:00:00.000+02:00</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Validazione</item>
         </change>
      </revisionDesc>
   </teiHeader>
   <text>
      <body>
         <div1 n="Agli editori padovani della Divina Commedia">
            <opener>
               <salute>AGLI EDITORI PADOVANI DELLA DIVINA COMMEDIA</salute>
USCITA NELL'ANNO MD.CCC.XXII DALLA TIPOGRAFIA DELLA MINERVA.</opener>
            <p>A voi non intitolo questo volumetto, quando io non so chi vi siate; nè se mi foste amici 
vi manderei segno mai di memoria, per non aspettarmi di. udire a ogni poco che vi siete trovati a 
rischio d'inquisizioni. Or voi dalla vostra edizione di Dante pare che non mi siate amorevoli; anzi 
con essa m'è stato ricapitato un libercolo in via di lettera dalla vostra città, e che mi pubblica reo 
d'impostura. Adunque senza vostri pericoli, parlerò a voi tanto che tutto il mondo vostro si avveda 
come abbia da intendere questa accusa nuovissima, e le parecchie d'altri anni, e le moltissime che 
mi aspetto. A me, non foss'altro, non toccherà di scostarmi più mai dal partito al quale mi sono 
appigliato partendomi dall'Italia, senza speranza di ritornarvi, e certissimo d'esservi lignato, e col 
proponimento di non mai giustificarmi, o dolermene. Quanto io v'abbia perseverato, n'è prova che 
presto faranno undici anni, e voi d'allora in qua avete udito molte imputazioni da molte parti al 
nome mio; e nessuna difesa. Che se oggi il silenzio non risponde anche al titolo d'impostore, mi fa 
forza il debito di non patire e che la macchia di complici miei contamini gli uomini generosi, e 
gl'induca a liti misere co' pedanti calunniatori.</p>
            <p>Lord Holland mi fu cortese di tanto che mi fidò e lasciò ch'io pubblicassi due lettere 
autografe del Petrarca rarissime, perchè sono in lingua italiana; e mi parevano genuine. Tuttavia per 
la poca mia fede in ogni antica scrittura inedita, procurai che ne fossero incisi i caratteri e tante linee 
che gli intendenti avessero agio di sincerarsene. Non dissi, nè dirò mai, che forse a taluno non potrà 
venir fatto di ritrovarvi indizi sicuri d'origine apocrifa. Questo affermo, che un'edizione del Petrarca 
apparecchiata a uscire fra pochi mesi paleserà come il critico padovano s'è indotto a proscriverle per 
argomenti che tutti, da un unico in fuori, le mostrano genuine. Ma in quell'unico l'arte critica 
essendosi confederata con la credulità e la malignità della natura umana, la verità non avrebbe 
potuto resisterle che per miracolo di fortuna.</p>
            <p>Le carte, mentr'io stava mutando casa, furono per migliore custodia riposte fra quinterni 
dell'Iliade in foglio di Wolfio da un giovine che m'era copista. Poi si partì d'Inghilterra; né ad altri 
veniva fatto mai di scoprirle, ed io per mezz'anno viveva afflitto degli occhi e con poca speranza, 
dove pur anche si fossero ritrovate, di rivederle: e più afflitto che per sudore, o per prezzo, o per 
umano aiuto non avrei mai trovato compenso alla perdita, nè vigore nell'animo mio di patirla. Il 
chirurgo che attendeva a liberarmi dalla cecità — e si nomina Bryant — era nella mia 
stanza, quando uno stampatore — e si nomina Bentley — paragonava, guardando per 
entro a' miei libri, le forme diverse di caratteri greci, e s'avvenne in quegli autografi del Petrarca. Se 
non che sino dal Gennaro del 1823, io aveva pubblicato che s'erano smarriti, se mai taluno avendoli 
trafugati volesse per denaro riconsigliarsi a restituirli.

<note place="foot">
                  <p>
                     <bibl>
                        <title>
                           <foreign lang="eng">Essays on Petrarch</foreign>
                        </title>, 
pag. III, prolegomena, Appendix V; facsimile pag. 271, London; Murray, January 
1823</bibl>.</p>
               </note>

Questo avviso, nella lettera padovana sotto la data d'Aprile 1824, fu ristampato dal critico — 
<quote>
                  <hi rend="italic">Per concedere</hi>
               </quote> — andrò ricopiando le sue parole 
— <quote>
                  <hi rend="italic">la possibilità di una tanta sventura, essendo il regno de' 
possibili assai vasto</hi>
               </quote> — e per ammonirmi: <quote>
                  <hi rend="italic">A chi 
avesse ombra di senso e d'onore non sarebbe avvenuta</hi>
               </quote>; — e per decidere del 
fatto: <quote>
                  <hi rend="italic">Alle corte, più non esistono</hi>
               </quote>.

<note place="foot">
                  <p>
                     <bibl>
                        <title>Lettere Italiane attribuite al Petrarca</title>, pp. 
39–40. Padova, nella Tipografia Creseini, aprile 1824</bibl>.</p>
               </note>

Non però s'è giovato dello spazio di sedeci mesi per appurare se la verità schietta giustificavalo a 
raggravare la sciagura di disonore. Però vuol credere, che io mi pigliava quelle lettere per genuine, e 
indussi Lord Holland nell'ignoranza; o che più veramente io gliele procacciai lodandole per antiche, 
sapendo a ogni modo ch'erano foggiate di fresco; e che anzi io le foggiai per arricchirne, e farmi 
merito pubblico di rara scoperta, ma le distrussi sperando di eludere indagini che avrebbero 
disingannato il mondo e Lord Holland; o che forse le lettere del Petrarca italiane vere o false sono 
romanzo: però nè furono mai vendute, nè comperate, nè mai vedute se non nella stampa, né 
custodite in libreria veruna, nè prestate mai, nè perdute; bensì circostanze concertate in via di 
commedia, Lord Holland connivendo ch'io mi richiamassi alla sua biblioteca e al suo nome, a 
beneficio dell'illusione teatrale. Tante congetture sono da prima insinuate dal critico, indi proposte; 
e finalmente addensate a prorompere assolute con apparenza di verità su la mente di chiunque non 
sa che gli autografi sono tuttavia da vedersi: — <quote>
                  <hi rend="italic">Il dilemma è corto. 
O di fatto perirono, come narra il Sig. Foscolo ; e Lord Holland temprerà la sua amarezza vedendo 
di aver perduto assai poco: o tutto infmto è l'aneddoto: e il Sig Foscolo avrà donde convincersi che 
la buona critica ha gli occhi di Argo</hi>
               </quote>.

<note place="foot">
                  <p>
                     <bibl>Loc. cit., p. 40: e l'estratto dalla lettera di Lord Holland qui 
appresso</bibl>.</p>
               </note>
            </p>
            <p>Bontà sì fatta di critica; e la inquietudine sospettosa de' vostri occhi d'Argo, o Italiani; e 
le orecchie libidinose degli altrui vituperi; e le lingue crudeli; e le penne, armi uniche vostre a 
guerreggiare d'invidia: — queste furono le cagioni che mi avevano disposto a guardarvi da 
più di dieci anni come se voi non foste miei contemporanei. Lasciando che quanto altri mai potesse 
dire cadesse sopra la gleba della mia fossa come s'io tacessi oggimai sotterrato e dimenticato, come 
se il nome mio non fosse da leggersi sopra la fossa, sperai diminuita almeno d'un grado la soma 
gravissima della vostra calamità. A voi, nella vostra calamità da più secoli non avanzano che 
l'ingegno e le lettere, nobilissimo patrimonio, e perciò appunto infame agli uomini e a' popoli che 
non possono usarne senza prostituirlo. Nessun partito vi resta, se non quest'uno: di rispettarvi da 
voi, affinchè se il forestiero v'opprime, non vi calpesti. Quel vostro non arrossire di tanto livore, e di 
strapazzi reciprochi, e de' sospetti inconsiderati, e del malignare le generose intenzioni, <add resp="ed">e</add> del presupporre impossibile ogni virtù, vi fece cooperar delirando con quegli 
astuti i quali, col tizzone tanto più ardente quanto è più occulto della discordia, rinfiammano e nelle 
città vostre ogni trista passione dell'animale umano, e vi preclusero ogni sentiero alla fiducia 
scambievole, alla unione e alla libertà, e vi precludono le speranze. Smembrarono le vostre forze, le 
vostre opinioni, le affezioni vostre domestiche per darne il governo alla tirannide d'ogni nuovo 
conquistatore; e voi oggi innanzi la loro morte annientate la fama, la mente e il cuore de' generosi 
fra' vostri concittadini. Voi li avete ridotti a sentirsi onesti, e sapersi infami, e tacere; come se la 
natura gli avesse creati a darvi prova quanto le anime forti possano sostenere. Queste furono e sono 
— anzi, per la nuova codardissima servitù andranno tuttavia peggiorando — le sorti 
pessime vostre, che sgorgano tutte dalla vostra malignità. Io mi partiva, e parevami di vedere 
manifesti i presagi della dissoluzione di ogni nodo sociale in Italia.</p>
            <p>E ov'io mi fossi giustificato di tante calunnie, a che pro? Certo, a smentirne una sola mi 
sarebbe stato forza di scrivere i nomi di molti ignominiosamente colpevoli, e di convincerli; e ogni 
prova di verità avrebbe fruttato messe di vilipendi e di risse. Ma i giudici, non che decidere 
giustamente, o non foss'altro, imporre silenzio a noi tutti, avrebbero anch'essi attizzate e complicate 
e perpetuate le recriminazioni; e a che pro? Due giudici avete. L'uno, è la moltitudine che da per 
tutto, ma peggio dove è più immaginosa e men educata, gode anzi di accuse che di difese; ascolta 
avidissima, non vuole leggere, e non esamina; ridice ed esagera con facondia e passione rieccitata 
dalla miseria e dalla impaziente necessità di disacerbarsi contro agli uomini a' quali intende appósta 
la colpa delle sue nuove sciagure; e per impulso irresistibile dell'umana natura, invidia chiunque 
non è moltitudine. Or voi sapete quanto per l'educazione alla servitù gli uomini di razze patrizie, da 
pochissimi in fuori, facciano moltitudine anch'essi più fervida nel suo livore, e più agiata a 
scioperare maledica, e più creduta. — L'altro giudice vostro, io dalla mia prima adolescenza 
ho veduto sempre com'era oggi questo, e ieri quello, e l'altrieri quell'altro principe forestiero, e un 
esercito. Or ogni principe assoluto, ma più molto se mai fu cacciato per sciagura d'armi e per 
dappocaggine, e vi ritorna, sta fieramente in sospetto d'ogni uomo. Vede nemici da tutte parti; e se 
non si straziassero fra di loro, la loro concordia non gli darebbe mai pace, finchè non si 
riconsigliasse a governarvi imitando, non foss'altro, l'esempio del Tartaro che regna a' Chinesi 
stando all'indole, a' costumi ed a' libri del popolo conquistato. Non credo che la schiavitù v'abbia 
tanto intorpiditi — quando anche gli Africani in Egitto ne gemono — che non sentiate 
come fra quante calamità sono imposte a' mortali, la pessima tocca a voi, sciagurati, di possedere 
più mente, e cielo migliore, e antichità di gloria, e continuata letteratura più ch'altro popolo, e 
vivere, o parlare e pensare a beneplacito del forestiero; arare la terra vostra a suo beneficio; 
mandare gioventù procreata, allattata da voi a sacrificarsi nelle sue guerre, e senz'altro premio che 
d'essere disprezzati. E non nasce mai tiranno sì stupido che non s'accorga, che s'egli impazzasse a 
definire le liti di fama e d'infamia fra parecchi milioni di servi che l'odiano, e se inibisse il loro 
combattere a grida, sospetti e calunnie, gli avvezzerebbe a fidare l'uno nell'altro; onde non gli 
verrebbe più fatto di non temere che tutti non gli congiurino addosso ad un'ora. Le origini della 
vostra discordia non sono mutate; crebbero sino dalla discesa di Carlomagno; si radicarono sotto la 
dominazione spagnuola di Carlo V; or andranno rinsanguinando cancrene eterne. E se taluno 
potendo come Bonaparte, vorrà meglio di lui risanarle, s'accorgerà che bisogna a ogni modo o 
disfare l'Italia a rifarla, o lasciarla come si sta. Degli effetti d'oggi di esse cagioni, so poco; nè oggi 
m'importa se non di rammentarvi come operavano allora che mi deliberai d'appigliarmi per meno 
dolore all'esilio; e per meno vergogna mia e vostra, al silenzio.</p>
            <p>Moltissimi fra voi bramavano indipendente l'Italia; mentre a più molti, se la loro città o 
la provincia non avesse dovuto predominare su le altre, non pareva d'avere patria. Ma più molti 
d'assai nè di patria curavano, nè di provincia, né di città; ed attendevano ad aiutare ogni forestiero a 
regnare, ed esserne pagati con un millesimo di quant'oro, e pane, e sudore il forestiero predava a 
tutte le famiglie italiane. Ma pur da questi il padrone temeva peggio che da nemici meno prudenti, 
che non erano nè tanti di numero, nè sperimentati nell'arte di conoscere il quando le fortune d'ogni 
conquistatore stanno per declinare. Allora di parteggianti gli tornano traditori a precipitarlo, e vanno 
a stipendi del vincitore. E però certi Senatori si industriarono di adonestare con l'amore di patria la 
loro aderenza al nuovo padrone, e la loro ingratitudine a Bonaparte che li nudriva sontuosamente a 
sedere e adularlo, o tacere: e nella loro apologia si aggiudicarono il titolo <quote>
                  <hi rend="italic">d'uomini di stato a nessuno secondi</hi>
               </quote>.

<note place="foot">
                  <p>
                     <bibl>
                        <title>Sulla rivoluzione di Milano, seguita nel giorno 20 aprile 
1814 ; sul primo suo Governo provvisorio ; e sulle quivi tenute adunanze de' Collegi Elettorali. 
Memoria storica con documenti</title>. Parigi, novembre 1814</bibl>.</p>
               </note>

A me — e quanto vivo ed osservo la loro specie anche altrove, tanto più me n'accerto 
— a me sono meravigliosi per la loro ingenita facoltà di starsi impassibili alla vergogna e al 
sentimento della loro crudele e ridicola ipocrisia. Ben sono esaltati per poter essere adoperati, 
allorchè nessun uomo degno a pena di esaltazione la vorrebbe a patti sì vili. Ogni usurpatore o 
conquistatore gli adopera quando fra nazioni mal conosciute non potrebbe mai fare senz'essi; inoltre 
gliene giova sperandosi di liberarsene a sua posta, nè può temere che siano compianti o difesi da' 
loro concittadini. Ma i vostri padroni anche in questo s'ingannano. Gente sì fatta talvolta può 
danneggiarli o aiutarli, e spesso non può; ma di certo, o prima o dopo, o poco o assai le viene pur 
fatto di contaminarli a partecipare dell'abbomminio del genere umano. E perchè vivono nemici veri 
del genere umano, vi additerò l'individuo più nobile della loro specie.</p>
            <p>Dopo la prima abdicazione del loro Dittatore, agli Alleati bisognava taluno che essendo 
stato perfido a tutti, sapesse i secreti di tutti: onde si tolsero guida e mente del loro Congresso in 
Vienna un traditore codardo manifestissimo; glorioso dell'ignominia; rinnegatore del sacramento 
del suo sacerdozio, e di più giuramenti a costituzioni di repubblica promossa da esso; e di ogni 
diritto delle genti; e di ogni istituto e senso di umanità. Ben voi terrete col mondo che questo 
principe di Talleyrand sia di sagacissimo ingegno. Non so; ma può stare: e non per tanto che l'altrui 
stoltezza non faccia parere sapientissimo chi non è che raggiratore, niuno che si richiami 
all'esperienza della sua vita vorrà negarlo. Fors'anche fra le umane necessità ritroverete nella vostra 
anima queste due — di volere ammirare — e lasciarvi illudere ad ogni modo. Che se 
quegli altri magnanimi in Vienna non conoscevano costui per impudentissimo fra gli astuti, è da 
dire che nè pure la lunga esperienza aveva potuto fare che non fossero stolti. E se l'avevano 
conosciuto, e se lo facevano compagno a riordinare l'Europa, e se ne fidavano tanto ch'ei se li fece 
compagni nel suo vitupero tra gli uomini, erano stolti. E se, perchè il mondo oggi ne tace, si 
credono che non saranno disprezzati da' posteri, sono stolti. Tant'è; il Mentore li ha infamati. 
Perfido o no che Napoleone si fosse a trattati, ei partivasi dell'Isola d'Elba, quando — e potrei 
scrivere i nomi de' testimoni — da cinque o sei mesi innanzi ch'ei si movesse, era destinato a 
morire altrove; e nominavano per l'appunto l'Isola di Sant'Elena. Tutti sanno ch'era stato pur vinto; e 
il fatto mostrò che gli era più facile di racquistare con poche centinaia di veterani volonterosi la 
Francia, che di tenerla con gioventù d'una nazione alla quale egli aveva fatto perdere e la fiducia e il 
desiderio di vincere. Pur que' magnanimi in Vienna, come l'udirono uscito dall'Isola d'Elba, 
esclamarono che tutto il genere umano vivente accorresse assassino confederato a monarchi ed 
eserciti all'assassinio d'un uomo solo. Ma il genere umano avvenire desumerà quanto puerilmente 
avevano essi tremato negli anni addietro sotto la verga dell'uomo solo. Quando anche Talleyrand 
non avesse il merito tutto quanto di quel bando capitale, risibile in sè, l'essere ei stato uno de' Geni 
ristoratori della giustizia politica, non basterà egli forse, senz'altro studio di storie, a rappresentare i 
monarchi, i tempi ed i popoli a' quali necessitavano uomini così fatti?</p>
            <p>Il precipizio di Bonaparte anche fra voi gli era affrettato da' primati del suo Senato nel 
Regno d'Italia. Non però voi, quand'essi non si fossero mossi, avreste scansato la servitù; ma sareste 
oggi meno vituperati. Come, e donde fossero arrivati i vocaboli <emph>legittimità in virtù del 
diritto regio divino</emph>, questo io mi so, che avevano precorso fra noi da quindici o venti 
giorni il rumore della prima abdicazione a Fontainebleau. Era de'primati del Senato cert'uomo 
valtellinese, non so se viva, illustre di titoli — non però scriverò sempre ogni nome, se non 
dov'altri mi stringa a far parere più evidente la verità, e allora pubblicherò nomi, e documenti, e 
testimonianze. Il Senatore sentì i presagi dell'ora che gli avrebbe imposto di rassegnare gli 
emolumenti accumulati sovr'esso da Napoleone; però s'assunse l'apostolato di que' vocaboli. Farò 
sovr'essi brevissima una digressione, se forse un giorno vi torni d'alcun utile che altri non si riprovi 
di abusare della vostra religione e del nome di Dio.</p>
            <p>Oggi que' vocaboli importano una verità d'eterno principio; dal quale risulterebbe che il 
trono non è, come tutte le umane cose, mutabile, nè soggetto a perdersi ed acquistarsi; bensì 
decretato immutabilmente dalla provvidenza ed infuso con l'anima dentro il sangue genitale di certe 
razze, le quali dov'anche non regnino in fatto, regnano tuttavia per diritto eterno a ogni modo. 
L'unico vero di questa dottrina sta tutto nell'utilità pubblica del trono ereditario, affinchè due o più 
forsennati aspirandovi, non dissanguino i cittadini, per pagare la plebe a trucidarsi in guerre civili, 
che presto o tardi riducono i popoli sotto il giogo di eserciti forestieri. Ma que' monarchi teologanti 
che fanno Dio procreatore, e presidente e collega di re, sono peggio che ipocriti, e s'aiutano 
d'ignoranti e d'impostori a predicare quelle parole come dettate dall'altissimo de' cieli ne' libri sacri. 
Or senza dire che il DIRITTO REGIO di Samuele porta ambiguo significato in ebreo, qualunque de' 
suoi significati annienta e la dimostrazione e il principio. I prelati devoti di Giacomo I d'Inghilterra, 
ch'era pedante insieme e tiranno e teologo quanto poteva, tradussero il JUS REGIS, non già 
DIRITTO, bensì USANZE DEL RE.

<note place="foot">
                  <p>
                     <bibl>
                        <foreign lang="eng">
                           <title>The manners of a King</title>. 
Kings I. VIII, 9</foreign>
                     </bibl>.</p>
               </note>

«Dio disse al Profeta: Da che oggimai riggettano <add resp="ed">non</add> te, <add resp="ed">ma</add> me, perchè io non regni sovr'essi, fa di predire: — un re si usurperà i 
vostri campi, le vostre vigne, le vostre mandre, e figliuoli e figliuole; poi d'ogni cosa lasciata per 
vostra, vorrà le decime ad arricchirne servi ed eunuchi». Ma pure a questi patti gli Ebrei 
ridomandarono un re, <quote>«<hi rend="italic">affinchè giudicasse le loro liti, li 
precedesse e guerreggiasse le loro guerre</hi>»</quote>.

<note place="foot">
                  <p>
                     <bibl>Loc. cit., 1–21</bibl>.</p>
               </note>

E però Samuele lo consacrò. Ma quando il re cessa di giudicare, e di precedere il popolo, e di 
guerreggiare; e si fugge, e abbandona la terra; e terra e popolo sono conceduti dal Dio degli eserciti 
a un altro che sa fare da re, il senso comune, o che legga «diritto», o che legga 
«usanze di re», intende che Dio non vuole che il fuggitivo sia re. Certo, <add resp="ed">o</add> io m'inganno, o allora quando il Cardinale Chiaramonti predicava nella sua 
diocesi d'Imola a giustificare le costituzioni popolari, non poteva interpretare altrimenti; e 
nondimeno la Chiesa lo assunse alla cattedra di San Pietro.</p>
            <p>Se non che da molte generazioni prima delle volgate de' papi Sisto V e Giacomo I, 
gl'Inglesi resistendo con legge ed armi che il re non avesse arbitrio sopra la loro terra; né sopra i 
frutti, nè gli animali; nè sopra il lavoro o i guadagni o la servitù d'uomo veruno, vi perseverarono, e 
veniva lor fatto. Ma pur vedevano che, la virtù della legittimità e del diritto regio divino 
moltiplicando i guerreggianti per amor suo, si straziava l'avere e le vite de' cittadini. Onde d'allora 
in qua statuirono, ed hanno per legge fondamentale, che il diritto regio divino non può essere 
visibile agli uomini se non nel principe che regna di fatto. Dalle copie de' protocolli del Congresso 
di Parigi e da' ragguagli de' deputati milanesi presso gli Alleati, vedo che Lord Castlereagh 
predicandovi e predicendovi meraviglie delle monarchie assolute ove sono legittime, e de' pericoli 
imminenti a' popoli governati da costituzioni, esortava tutti ad accorrere alla casa d'Austria che 
governava legittima insieme e paterna. Ma era ingannato da altri; ingannò voi, e più molti; e credo 
anche i suoi: s'ingannò peggiormente da sè. Persisteva imponendo agli organi della sua mente di 
reggere a faccende gravi anche a mortali di altro intelletto, di altr'anima e di altro sapere; onde la 
snervò innanzi tempo, ed ei fini di morte commiserata, ma non compianta; nè voi dovete esecrarlo. 
Napoleone superava di mente quel misero quanto l'uno e l'altro erano superati da Washington di 
virtù; ma persisteva anch'egli in imprese impossibili a lui e ad ogni umano potere; e disprezzando 
gli uomini tutti, ei pur era predominato da spregevole vanità. Sì cieca era in lui questa passione, che 
alimentavasi della storia senza lasciargli raccogliere alcuna lezione. Non curò che per quella 
cerimonia di coronare gl'Imperadori, i Papi diventando più potenti nell'opinione del popolo, 
avevano assunto diritti funesti a molti regnanti; e tuttavia cacciò da Roma il Pontefice, dal quale 
egli aveva mendicato la unzione il diritto regio di Samuele. Cercò parentadi di sangue di antica 
razza di re leggittimi ch'egli aveva avviliti, e lo disprezzavano come plebeo; e ch'egli' avea 
minacciati di distruzione, e anelavano di vendicarsi; e ch'egli aveva traditi, ed avevano acquistato 
diritto a tradirlo; e finì querelandosi della fortuna della quale aveva abusato; e adirandosi che il suo 
carceriere non lo trattasse da Re consecrato. Pur s'ei fosse restato Imperadore nuovo di eserciti che 
avevano combattuto e vinto contro le razze antiche, e derise le dottrine e le cerimonie del loro 
diritto divino; se avendo trovato il popolo senz'altari nè preti nè riti lo avesse rifatto cristiano, ma 
non cattolico; se avesse lasciato il Papato vivere d'elemosine e languire di consunzione, se non 
avesse creduto che la rovina e l'assedio ai mari avrebbe potuto arricchirlo, gl'Inglesi lo avrebbero 
riconosciuto monarca di fatto, e gli avrebbero aggiudicato ne' trattati quel titolo ch'ei ridomandava 
morendo in prigione. Ma quand'ei s'abbelliva di un'altra corona di diritto regio divino in Milano, 
intimò con un decreto l'assedio all'Inghilterra e all'Oceano. Nè pare volesse vedersi che la terra sta 
pur circondata dall'Oceano; nè partorirebbe mai tanti eserciti che potessero circondarlo. E quando 
abbandonato da tutti, rifuggì all'Oceano, e non vi si precipitò in modo che nessuno degli Inglesi 
potesse mai vedere il suo cadavere, parlava tuttavia di diritti. E abbandonandosi nelle loro mani, s'è 
fatto debitore della sua sepoltura alla terra di ragione de' loro mercanti.</p>
            <p>So quanto voi molti in Italia — e qui e forse altrove taluni — mi accuserete 
di poca riverenza alle ossa del grandissimo fra' mortali. Grandissimo era; e però di lui porteranno 
giudizio attoniti anche gli storici che scriveranno quando niuno saprà additare la mia sepoltura e la 
vostra. Bensì intorno alle ragioni fra voi e me, bastimi che prevvedendo a che termini ridurrebbe 
l'Italia e la sua propria fortuna, io per meraviglia non mi sono ingannato sino da quando io aveva 
diecinove anni d'età, ed ei ventisette. A Mombello io lo vidi attizzare rancori vecchi e nuove 
calunnie a dividere peggiormente le vostre città; e in Campoformio lo vidi postillare di sua mano un 
nuovo statuto costituzionale per la repubblica veneziana, vendendole quel beneficio per tre milioni e 
pigliandosi in dono gli avanzi delle nostre navi: e già da più mesi aveva venduto Venezia, con tutte 
le sue città e cittadini, alla casa d'Austria. Poi giustificò l'infamia del suo tradimento codardo, 
allegando <quote>
                  <hi rend="italic">Che gl'Italiani sono codardi, infami, e spregevoli 
tutti</hi>
               </quote>.

<note place="foot">
                  <p>
                     <quote>
                        <bibl>Daru, <title>
                              <foreign lang="fra">Hist. de 
Venise</foreign>
                           </title>, kol. V, pag. 439 e seg. Paris, an. 1819. — <title>
                              <foreign lang="fra">Correspondance de Napoléon</foreign>
                           </title>, vol. I et. 
II</bibl>
                     </quote>.</p>
               </note>

Forse sel meritavano; ma io d'allora in qua lo ammiro forse meno ch'esso non merita; e questo mio 
di certo non è giudizio di animo spassionato nè filosofico. Ritornatomi in Venezia, vidi moltiplicati 
i battaglioni de' Francesi, e le loro artiglierie a capo di tutte le vie. I padri di famiglia tutti, con tutti i 
loro figliuoli adulti camminavano muti per adunarsi nelle chiese delle loro parocchie; e protestarono 
a Dio che volevano vivere discendenti di progenitori liberi da quattordici secoli, e non morrebbero 
servi che per violenza del forte: voti vani di inermi; e anche io giurai. Tuttavia d'allora in qua non 
ho mai pronunziato uno de' cento giuramenti giurati e da giurarsi e spergiurarsi da'vostri principi e 
da' loro servi.</p>
            <p>Molti poscia, non adulando Napoleone, si giovarono non foss'altro della libertà del 
tacere, e taluni alle volte lo punsero: ma quant'egli sorgeva giganteggiando potente pur 
l'ammiravano. Le Università, le Accademie e gli Istituti e i Senati e i capitani co' loro eserciti e i 
monarchi s'erano impratichiti dell'arte poetica e della rettorica ad abbellire i meriti del vincitore, e 
nominarlo divinità, e adorarlo e tremare; mentre che io solo d'anno in anno gli prediceva le sue 
sciagure e le nostre. Nè in alcuno de' miei scritti pubblicati sino al 1814, troverete parola che 
disdica, o che non raffermi quant'io diceva sino dall'anno 1800. Allora nella lettera diretta al suo 
nome in data di Genova, ristampata assai volte, e premessa a certa poesia scritta quattr'anni 
addietro, leggerete — Che la rovina sua e de' popoli proromperebbe a dal suo troppo sentire 
la sua superiorità, e dal suo troppo volere giovarsi dell'avvilimento degli uomini; e che dove gli 
venisse mai fatto di fuggire dalle mani delle avversità, ei morrebbe lasciando i popoli miseri ad 
esecrarlo. De' pericoli miei che ne vennero non ho da dolermi, se non di me; e se non ebbi mozzato 
il capo sul palco, fu clemenza o disprezzo di Bonaparte, non so; ma per allora non gli era facile. La 
sua dittatura in Italia cominciò da costituzioni popolari ch'ei v'aveva fondato; crebbe dispotica, ma 
non ancora tirannica; i ministri, come avviene ne' regni di re lontano, governavano potenti, e tutti 
erano nati italiani; e alcuni comechè nominati forestieri in Milano, erano pur italiani di mente e di 
petto; e tre d'essi non m'avrebbero mai rinnegato.</p>
            <p>Pochi di voi non sanno come certa mia tragedia fu rappresentata insieme e inibita sul 
palco scenico dal Vicerè. Or i censori, chiamati tuttavia magistrati della libertà della stampa, la 
licenziarono perchè il Conte Vaccari ministro dell'Interno scrisse sul frontispizio: <emph>l'ho letta 
io</emph>. Però s'udirono significare in nome della corte ch'erano inetti ad attendere alla libertà ed 
alla stampa, e si stessero nelle loro case. A me taluno fra l'esortare e il minacciare venivami notte e 
dì consigliando che mi scusassi umilmente. Scrissi dunque al Vicerè, supplicandolo che si degnasse 
di rimettere la colpa a' miseri magistrati, e di ritornarli a' loro stipendi. La mia intercessione irritò le 
ire; e mi fu intimato — o che mi chiamassi in colpa — o che viaggiassi a Parigi per 
impratichirmi nell'arte tragica sotto il ministro della polizia dell'Imperadore. Ma il ministro italiano 
disse in presenza di molti a viso apertissimo alla corte francese che avendo esso firmato il suo nome 
sul manoscritto, i censori che gli vivevano soggetti non dovevano arrogarsi di disapprovarlo; anzi 
erano innocentissimi; nè l'autore doveva patirne: ma ch'esso ne darebbe ragione, e si starebbe al 
decreto di Sua Maestà. A me parve tempo a ogni modo di non porre nè il Vaccari, nè altri a nuovi 
pericoli. Onde per pratica del Conte Venèri, ottimo vecchio, e ch'era ministro del Tesoro, venne il 
temperamento ch'io mi starei fuori del Regno, ma non fuori d'Italia; e mi scelsi Firenze, e vi trovai 
mio tutore quel Lagarde ch'era stato commissario di polizia in Lisbona. E questo fu tutto il vero de' 
rumori che allora davano tanto da pensare e dire; e che io ricordo acciò che ne risulti la generosità e 
l'anima di que' ministri, da voi mal conosciuti, e calunniati da altri, e chiamati forestieri da' 
Milanesi. E lo ricordo, per dare anche oggi alcun onore meritato all'Italia. La mia perseveranza di 
non mai smovermi dalle opinioni politiche mie, nè tacerle, aveva per meta quell'unica ch'io 
dichiarai come suggello delle edizioni del discorso provocato dal Congresso di Lione; e vi leggerete 
alla fine dell'ultima pagina queste parole: <quote>
                  <hi rend="italic">Che il mondo sappia che siamo 
servi, ma non ciechi, nè vili</hi>
               </quote>.</p>
            <p>Da parecchi di voi nondimeno, uomini letterati, assai prima di quell'esilio, mi erano 
venuti assalti fieri e noiosi, e aperti e coperti, e perpetui; e mi posero a rischio di tre gravissime 
calamità — di duellare di penna con tutti voi e co' gazzettieri e giornalisti stipendiati tutti 
dalla corte — o di rendere l'armi o di vivere prigioniero di stato. Non però so vedere in quegli 
anni chi al pari di me siasi studiato di meritare assai o poco di voi tutti quanti, e dell'arte vostra. Non 
prima io fui liberato dalla milizia, e la milizia fu liberata di me, fui de' vostri; e mi trasmutai a 
ventinove anni dell'età mia in veterano insignito della toga di professore in Pavia. Senz'altro, 
innanzi Napoleone, e in quell'Università più che altrove, il nome di professore era dignità nobilitata 
da uomini miei maggiori. Vi trovai tuttavia professori Scarpa e Volta, due nomi europei: ma il 
primo viveva sdegnato de' tempi; e l'altro era Senatore del Regno: onde leggevano assai di rado. 
Vincenzo Monti n'era stato richiamato sotto altro titolo; e non v'aveva letto più di tre o quattro volte 
in due anni. A me fu lasciato intendere che alla mia cattedra sul riaprirsi di ogni nuovo anno 
spettava di inaugurare gli studi; che se mi trovassi d'avere agio fra gli altri mesi leggerei in 
domenica, tanto che tutti gli alunni d'ogni altra facoltà potessero attendervi; e che gli emolumenti 
accademici non torrebbero ch'io toccassi gli stipendi militari. Così mi vidi arricchito di quanto era 
decretato per legge a' professori che avevano insegnato, non so se per quindici o vent'anni.</p>
            <p>Adunque intendendo di restituire, quanto era in me, alcuna dignità alla letteratura, mi 
studiai in quella cerimonia dell'inaugurazione di persuadervi: Che l'animale umano è essenzialmente 
sociale, ed essenzialmente guerriero — Che vive, unico fra gli altri, dotato della facoltà di 
parlare — Che per questa facoltà, gli abitatori d'una terra purchè parlino la stessa lingua 
s'intendono meglio a introdurre, mantenere e migliorare leggi, religioni, e passioni, e opinioni, e 
usanze necessarie a soddisfare all'istinto dello stato sociale — Che perciò parimente 
s'uniscono fortissimi a soddisfare all'istinto dello stato di guerra; e danno o rispingono 
efficacemente gli assalti contro gli abitatori d'altre terre che s'intendono fra di loro per via d'altre 
lingue — Che la parola, ove sia scritta, riesce più atta a diffondersi e perpetuarsi e 
immedesimarsi ne' pensieri, nell'anima, e nelle azioni d'ogni popolo, e nella memoria de' tempi, più 
che ogni altra cosa terrena — Che alcuni individui in ciascheduna terra perdoni di natura e di 
studio, possono far uso più utile della parola scritta — Che sì fatti individui privilegiati ad 
amministrare questa facoltà onnipotente siete voi tutti, uomini letterati — Che a voi sta di 
diriggerla all'utilità della patria — Che le sciagure comuni a' cittadini di ogni terra ed età 
derivando dallo stesso istinto di guerra che fa combattere nazioni contro nazioni, però la discordia, 
la quale opera aperta fra uomo e uomo e popolo e popolo, freme anche fra cittadino e cittadino 
— Che da questa discordia, ove non sia moderata, nasce la disunione e il sospetto reciproco, 
e la paura universale; e favoriscono la tirannide di un solo contro di molti — Che la 
oppressione provoca la tirannide del volgo e dell'anarchia, e quindi la tirannide pessima delle spade 
de' forestieri — Che ogni anarchia, e così ogni tirannide, corrompono religioni, leggi, e 
passioni, e opinioni, e usanze, e gli altri nodi sociali dipendenti tutti dalla facoltà della parola; e con 
essi pur corrompesi a un'ora la facoltà della parola — Che quindi pare ufficio di voi tutti, 
uomini letterati, come amministratori naturali di essa facoltà, di depurarla e diffonderla e 
perpetuarla in guisa che per essa possano ristorarsi e rinforzarsi que' nodi sociali nelle forme più 
utili alla concordia de' cittadini — e Che però non siete nati a parteggiare o per uno o per 
l'altro, o per pochi o per molti; bensì <add resp="ed">a</add> starvi mediatori fra tutti, a sopire le 
passioni,maligne per eccitare le più generose; a sollevare le menti alla religione e distorle dalle 
superstizioni; a fare che il principe possa alle volte sentire, e che il popolo sappia ragionare di 
quando in quando. E così l'aratro, l'altare e il patibolo, senza de' quali non v'è società su la terra, non 
affamerebbero i lavoratori, non arricchirebbero demagoghi nè preti, non frutterebbero eserciti nè 
vittime umane a' tiranni.</p>
            <p>Se questo sia sistema Obbesiano, o non sia, ne' principj; o ineseguibile, se non a' 
platonici; o inintelligibile, fuorchè a me solo, poco rileva. Sta tutto nel discorso detto a Pavia, e 
pubblicato sotto il titolo <title>Dell'origine e dell'ufficio della letteratura</title> — e 
l'epigrafe addita che m'era suggerito da Socrate. Però standomi a cuore di non imitare indegnamente 
il maestro mio, diedi precetti ed esempi. Non recitai la formola usata di panegirico a Napoleone 
Mecenate Augusto degli studi; nè per consigli o preghiere d'amici, o pericoli non pure miei, ma 
d'altri, non volli per niente, tuttochè il volumetto uscisse dalla Tipografia Regia, che altri inserisse 
quella formola nella stampa: e il perchè è tuttavia da leggersi in una nota. Non però io m'intesi mai 
che sia da negare al re quell'onore, nè gli altri propri del principato; ma l'omaggio, giusto per sè, 
sarebbe stato fatto iniquo e sinistro da' tempi. Qualunque panegirico innestato in discorso d'altro 
tema, o d'altro scrittore, sarebbe stato indifferentissimo. Ma in quell'assunto, e da me, forse alcune 
poche parole vanissime sarebbero nientedimeno state potenti a dimostrare, che la teoria non reggeva 
alla pratica mai; onde sì misero esperimento avrebbe non che sollevate, ma precipitate senza altra 
speranza le lettere a' piedi del principe che per più atterrirle, nutrivale ed usurpavale. E non 
aggiudicavasi egli il titolo di loro magnanimo protettore, facendosi monopolista di derrate coloniali 
a cavarne danaro per costituirsi gazzettiere universale europeo? Comechè ei ripetesse che il genere 
umano si lascia guidare dal ventre, lo aveva in pratica assai e non ignorava che sempre, ma più 
molto da parecchie generazioni in qua, bisogna anche strascinarlo per le orecchie.</p>
            <p>Non però mi sperai, nè bramerei, che voi doveste imitarmi; quand'anche a que' giorni io 
sentiva che nè pure l'amore di patria giustifica gli uomini a costringere la lor madre a vegliare 
tremando, e a lasciarla che segga presso la fossa di uno de' suoi figliuoli per invecchiare 
aspettandone un altro; e morire senza mai rivederlo. Ma sia così. A me non resta oggimai stretto di 
sangue e di nome se non il giovanissimo fra' miei fratelli, che trovandosi nella cavalleria del Regno 
d'Italia ebbe con altri a giurare fedeltà militare ai generali austriaci; e lo mandarono comandante 
d'uno squadrone, se in Boemia o in Ungheria, non saprei: nè so dove oggi sia, nè se viva. Dopo la 
disperazione delle cose italiane, il silenzio parevami partito virile per me, e pietoso sì per esso e sì 
per quanti mi avanzano tuttavia congiunti di carità domestica o di memoria. Ogni uomo sa che fra' 
diritti a' quali i vincitori di Napoleone successero, e se ne giovano, trovarono questo — <hi rend="italic">Di rapire l'anima della società dalla vita, rompendo i sigilli alle lettere degli amici 
separati dalla fortuna</hi>.

<note place="foot">
                  <p>
                     <quote>
                        <foreign lang="lat">Quid est aliud follere ex vita vitae societatem, 
tollere amicorum colloquia absentium?... Omne autem crimen est.... quod scribam tanquam ad 
civem, tanquam ad bonos viros, non tanquam ad sceleratos et latrones. At ego litteras tuas, etsi jure 
poteram a te lacessitus, tamen non proferam</foreign>. <bibl>Cicero, <title>Philip. II</title>, 
7–9</bibl>
                     </quote>.</p>
               </note>

Però ne mandai di rado; e dopo le sciagurate sommosse in Italia, non ho fatto risposta ad alcuna; 
anzi quante me ne arrivarono con indizi di sigillo violato, tante ne rifiutai. In Inghilterra l'uomo non 
è alle strette — o di aprire e pagare a ogni modo le lettere che non vuole — o di 
vedersi, per autorità di fattori della polizia e della posta, negate le altre. Ma qui, potendo io avere la 
onnipotente libertà della stampa per mio corriere e far udire verità — inutili agl'Italiani, ma 
d'evidenza eterna a que' miseri — e cose secrete increscevoli forse a' loro padroni, spero che 
l'essermene astenuto per tanti anni farà prova a' ministri di casa d'Austria che io non incomincio a 
parlare se non violentato da necessità. Or sia che può; e se ad essi parrà che la colpa del primogenito 
profugo oggi sia da espiarsi dal minore già servo sotto a' loro occhi e religiosissimo al suo 
giuramento, a noi tuttavia parrà meglio d'avere esasperato le afflizioni nostre e i pericoli, per non 
tollerare più lungamente che il nostro nome sia macchiato da voi, nè da altri.</p>
            <p>Di queste strette di cuore senza dire delle altre, io aveva incominciato a fare esperienza 
sino dall'ora che Venezia fu primamente venduta da Bonaparte; onde io aveva imparato di non 
presumere nè desiderare che voi, dotti del Regno d'Italia, doveste calpestare la necessità delle vostre 
fortune e la pace delle vostre famiglie a fine di adempiere agli obblighi della letteratura in guisa che 
poteste sdebitarvi in tutto degli obblighi verso la patria. Bastava se, non potendo rappacificare la 
discordia fra' cittadini, vi foste almeno riconciliati fra voi, in guisa che i forestieri non potessero 
accrescerla rattizzando la gara e l'invidia di pensioni e di titoli, e lo spionaggio, e gli scandali. 
Bastava che aveste ricevuto gli emolumenti non come benefici del conquistatore, ma ricompense 
dovutevi dall'erario italiano; e che nel sollecitarli, ciascheduno di voi si fosse più veramente studiato 
di giovare a sè, che di nuocere all'emulo suo, e per nuocergli non lo avesse fatto parere avversario 
del Re, e del Vicerè, e de' Francesi. Bastava, se guardandovi dal prostituire adulazioni al Redentore 
della Francia, e al Rigeneratore dell'Europa, aveste giustamente lodato Napoleone di ciò che dava 
all'Italia. E di certo vi aveva fondato un regno potente di ricchezze e d'abitatori: e le ricchezze erano 
amministrate con ordine, e il popolo era ridivenuto guerriero. Di questo correva a noi debito di 
lodarlo, e non d'altro. E che importava alla Francia di noi? e a noi della Francia? E quanto 
n'importasse all'Europa, non vi era difficile di congetturarlo; e oggimai vel vedete. Ma sino dalle 
sue prime vittorie ei si provava di innestare in noi leggi, usanze e idee francesi; e indurci 
nell'illusione che i guerrieri della grande nazione versavano guidati da lui tanto sangue a rifarvi 
Romani. Che? perchè un giorno stessero a rischio d'essere rifatti Galli ausiliari delle vostre 
legioni?</p>
            <p>Ricordami come da tali che del rimanente talor mi credevano, ebbi nome di 
<emph>Adoratore delle cose patrie</emph>, e <emph>Disprezzatore oltre il giusto delle 
straniere</emph>. Queste parole stando in un libro dove i caratteri d'individui più degni che io non 
mi sono della curiosità del mondo risplendono descritti da una gentildonna illustre di nome e in 
letteratura, moltissimi le accolsero: ed oggi prevalgono anche nell'opinione d'alcuni, che non per 
tanto mi sono generosi d'asilo. Tutti sapevano, ed io con tutti, che la gloria degl'ingegni e delle 
nazioni venivano prosperando da più d'un secolo in Francia, e qui dov'io scrivo; ma meno in Italia. 
L'avere male usato delle ricchezze de' padri vostri proprie alla vostra terra, generò povertà; e il 
conquistatore intendeva che vi provvedeste d'altre che non si confanno a voi, e con modi che 
portano seco la servitù. E anche allora io sapeva che i popoli hanno le loro stagioni di prosperità e di 
miseria. Da poi che io non ho patria che mi affaccendi, posso guardare al mondo e all'antichità de' 
suoi secoli, mentre che gl'Italiani vanno attorno in questa Isola, ed io con essi, a far da pedanti di 
regole di grammatica e di pronunzia; e ne vedo parecchi non ammirati se non per l'arte di 
gorgheggiare; e intendo come gli uomini nostri eunuchi raddoppiano lo spettacolo e la frequenza nel 
teatro del Re d'Inghilterra, provocando gli applausi de' grandi e le derisioni della moltitudine. Non 
però me ne adiro. So che sì fatte miserie staranno ricordate nella pagina dove si legge che l'Italia 
mandava guerrieri ad essere arbitri de' popoli dell'Oceano, contaminando brutalmente le vergini e 
costringendole a violare anche la loro bellezza per mandare le loro trecce a ribiondirne le meretrici 
di Roma; e gli uomini erano mandati a imparare ad alzare il sipario ne' teatri, sì che i poeti potessero 
congratularne il genio d'Augusto e di Mecenate. Così guardando il mondo e l'antichità dell'età sua, 
non mi par poco di potere morire in questa Isola. Qui il ricorso delle umane vicende ha portato agli 
abitatori tanta porzione di giustizia, di letteratura e di libertà, quanta non so che i mortali 
n'ottenessero mai; e se l'umana natura non si rimuta, non li stimo creati per ottenerne di più. 
— A quanti m'hanno per disprezzatore degli stranieri, io non mi trovo altro da dire.</p>
            <p>Bensì oggi ad animo riposato dopo tanti anni, anche oggi dirò ch'io allora non guardava 
alle altre genti ed età, se non per imparare a non avere cura che dell'Italia. Nè dell'Italia ebbi mai 
sollecitudine alcuna, o speranza, se non se fra que' vent'anni che Bonaparte v'entrò sino al giorno 
che la lasciò a beneplacito d'ogni invasore. A noi diede forza e opportunità di redimerla; ed a lui 
bisognava che non ne rimanesse nè pure il nome: e lascerò ricordo com'ei potendola preservare, 
voleva che precipitasse con quella monarchia universale alla quale ei s'affrettava d'immedesimarla. 
La sua romanzesca ambizione era il diadema de' Cesari trionfatori dal Campidoglio. Ma il suo trono 
vero stava piantato in Francia; però io professava letteratura avversa a leggi, lingue ed usanze 
straniere; perchè l'impedirle era in voi soli, uomini dotti; e le catene più indissolubili sono sempre le 
forestiere. Bonaparte sapeva che per quanta esperienza l'Italia n'avesse fatto, aveva imparato anzi a 
dolersene che ad acquetarvisi; e vi ebbe alleati sin da principio promettendovi indipendenza. Vero è 
ch'egli, senza nè pure il diritto della conquista, vendeva Venezia che non era stata mai contaminata 
da' forestieri; pur l'essere egli nato di luogo e sangue italiano gli valsero per illudervi ad aiutarlo a 
far tutt'uno de' Francesi e degli Italiani: ma voi, più che altri, uomini dotti, avete congiurato alla 
servitù universale.</p>
            <p>Fu sempre ed è dottrina cattolica vostra, che la munificenza de' principi solamente possa 
fare che le lettere fruttino. Certo l'Italia romana e la nostra, sotto i regni d'Augusto e de' Medici, e la 
Francia di Luigi XIV, sono tuttavia gloriose di letteratura, ma precedute assai o poco d'alcuni diritti 
di libertà occupati in un subito e succeduti da potentissima servitù. Che se Arrigo VIII, per la 
libidine di tigre d'abbracciare una dopo l'altra più mogli nel suo letto, e donarle da decollare al 
carnefice, non si fosse creato papa da sè, l'Inghilterra avrebbe poscia goduto essa pure d'uno di que' 
secoli d'oro. E se Filippo II si fosse innamorato del letto della moglie sua, figliuola di quell'Arrigo, 
cognominata oggi la bevisangue, e avessero accomunato i loro troni, i loro Domenicani e i loro 
professori di lettere, forse che nè l'Oceano pure avrebbe aiutato questa Isola a salvare la mente 
umana tre volte da Filippo II, e da Luigi XIV, e da Bonaparte: nè oggi la letteratura inglese e la 
libertà della stampa persisterebbero a preservarla dalle dottrine dell'obbedienza passiva: nè il 
commercio e la lingua e gli esempi dell'Inghilterra avrebbero popolato l'America di nazioni libere. 
Adunque tutti que' monarchi che si presumono inviolabili per diritto regio divino; e i loro teologi 
che li adulano quasi sedessero sovra il trono di Dio onnipotente; e i loro ambasciadori e ministri 
pedanti di politica, i quali vogliono addottrinarci che il diritto naturale di resistenza all'oppressione 
importabile somiglia alla ribellione — o tolgano innanzi tratto all'Inghilterra l'Oceano e la 
libertà della stampa — o si stiano contenti a' panegirici pagati alle loro Accademie, al 
silenzio de' loro sudditi, e alla derisione del rimanente del genere umano. Or, a questa sua dottrina 
dell'obbedienza passiva inseparabile dalla vostra della munificenza reale verso le lettere, l'Augusto 
Napoleone affrettavasi di condurre voi co' Francesi e con tutto il genere umano.</p>
            <p>E non per tanto, se aveste tanto quanto assentito alla dottrina mia, avreste potuto 
opporgli impedimenti con vantaggio all'Italia, e con vostro onore, e con poco pericolo. Nè questa 
era speculazione, nè congettura. Era avviso di verità, suggerito manifestamente da' fatti, che tutti 
con l'ordine de' loro tempi stanno ancora quasi dinanzi a' nostri occhi. La rivoluzione francese, 
comechè maturata con la corruzione d'Europa, era stata promossa, guidata e continuata per via di 
parole di redenzione: onde ei pure cominciò e progredì per via di quelle parole; e quand'era 
invincibile di armi, per arnese indivisibile dalla sua tenda stavasi un torchio di stampatore, che dal 
campo della battaglia moltiplicasse i suoi gazzettini, e promettesse libertà fino agli schiavi stupidi e 
beati de' Russi. Credo ch'ei sperasse e temesse dell'opinione popolare più forse che non meritava; e 
perciò appunto gli parevate necessari stromenti e terribili. S'avvedeva che gl'Italiani, sì per ingegno 
scaltrissimo, e sì per poca educazione scolastica non sono popolo che creda molto a parole. La 
lingua comune alla nazione fu sempre scritta e non mai parlata da essi, e si restò letteraria, per 
patrimonio di voi, uomini dotti: onde anche per questa e altre ragioni non sono popolo da lasciarsi 
governare dalle gazzette. Pur è popolo ambizioso della sua fama storica, della sua indipendenza, e 
della antichità della sua letteratura: e i rottami de' monumenti e gli edifici del medio evo lo 
ammaestrano a insuperbire; e in ciò pure voi gli compiacete oltre il vero. Però quanto meno sa di 
storia e di lettere, tanto più ammira e tiene per savi que' suoi concittadini che vivono in concetto di 
dotti, e tanto più quanto lo adulano delle sue glorie passate. Intorno al presente e al futuro, i frati 
non concedevano che gli parlaste liberamente. Tuttavia Dante, e Fra Paolo, e Venezia, e il Muratori, 
e Papa Ganganelli, e Giuseppe II, e Leopoldo a' dì vostri, e i teologi Giansenisti colleghi miei 
d'Università, e segnatamente in Pavia, erano stati implacabili ad ogni dottrina fratesca e pratica 
gesuitica, e ad ogni ingerenza del sacerdozio nelle faccende de' regni. Bonaparte, accattandosi la 
cooperazione d'ogni uomo, da' frati in fuori, annientò tutti i loro istituti, e distrusse una selva 
popolata di mostri che da più secoli frapponevasi dividendo la vostra mente dalla mente della 
nazione. Ma a voi non ve ne siete giovati; e né pure della libertà della stampa. A voi non può essere 
uscito di mente com'ei precipitavasi ad effettuare ogni suo nuovo disegno in Parigi, e procedeva e 
più avvisato in Milano. Però a fine di togliervi la libertà della stampa ideò certe astuzie mercantili di 
reciprocità di diritti e d'obblighi fra' librai dell'Impero Francese e del Regno d'Italia; e dopo lunghe 
pratiche nel 1812 gli venne pur fatto che i vostri concittadini credessero come la nuova censura era 
desiderio ed opera vostra; e che voi a fine di provvedere che le stampe delle città imperiali non 
ripubblicassero le opere vostre, se non pagandovi di ogni nuova edizione, vi eravate deliberati di 
stare a quelle sue leggi inaudite anche all'Inquisizione del Santo Ufficio. E anche allora il conte 
Vaccari e alcuni altri ministri indugiavano a farle eseguire. Ma l'Istituto del Regno e il Senato 
tacevano: e però sarebbero state eseguite da' gendarmi francesi, anche fra noi, aspettando che il suo 
Senato conservatore deliberasse per riconciliarle alle costituzioni dell'Impero Francese.</p>
            <p>Che io mi andava provando di spargere lume e armonia di letteratura tra il fumo e il 
rimbombo delle artiglierie, mi fu spesso ridetto da alcuni di voi; le vi vidi anche sorridere per 
deridere. Io non per tanto aveva praticato più molto fra' ciechi armati che fra' dotti veggenti; e 
purchè avessero trovato chi avesse mostrato a dito il sentiero, essi avrebbero saputo discernere le 
occasioni per dipartirsi dalla tutela francese e andare innanzi da sè. Tanta era l'impazienza di 
Napoleone d'agguerrire i nati e i nascenti, ch'ei senz'avvedersi lasciava in vostra balla di educarli 
guerrieri italiani. Aveva decretato che gli scolari tutti quanti nelle Università fossero disposti a 
ordinanze di battaglioni, e in certi giorni s'esercitassero militarmente. Di ciò un dì i professori 
tennero consulta in Pavia ad intercedere per esimersi come da nuova noia, e temevano più ch'altro le 
risa: onde ascoltai senza dare parere. Ma io pensava a tante centinaia di giovanetti vergini d'ogni 
educazione fratesca, e che co' primi tratti della loro penna avevano scritto i nomi di patria, di libertà 
e di Regno Italiano, e ardevano di parere guerrieri, e frattanto ascoltavano ammirando i loro maestri 
in ogni letteratura e scienza; e a centinaia si rinnovavano ritornando alle loro città, e alle campagne, 
e ne veniano altrettanti — e parevami che quattro o cinque anni della loro educazione 
militare accademica, ove fosse stata procurata da letterati cittadini, avrebbe popolato il Regno d'una 
generazione di cittadini guerrieri. Ma a voi parevano pretoriani: e da che a voi tutti piaceva di fare 
degl'Italiani, e di voi, e dell'esercito tre nazioni diverse, i giovani in armi sarebbero cresciuti, 
senz'altro, e pretoriani, e carnefici di noi tutti, e devoti a quel solo. Frattanto i pretoriani devoti suoi 
erano quasi tutti francesi: e sì fiero abborrimento n'avevano gli italiani, che io nel 1804 standomi nel 
porto di Calais al comando di poche compagnie in certe piccole navi, so che se non fossi stato 
aiutato dal mare a dividerli e spegnere il foco, io non avrei con cento altri ufficiali potuto impedire 
che due reggimenti francesi in alcune altre navi vicine non ardessero vivi: comechè in quella rissa 
fossero più forti di numero, e il dirò pur di valore. Ma i Francesi sono atti a vincere più che a 
persistere: guerreggiano per fantasia di vittoria e d'onore; e si illudono di speranze subitanee e di 
terrori panici. Gl'Italiani hanno illusioni profonde e tenaci; pigliano coraggio dall'ira, ed impeto 
dall'avidità di vendetta; non affrontano il rischio, ma se il rischio li affronta amano più il vendicarsi 
che il vincere, e si difendono sino alla morte: nè combattevano tanto accaniti nelle battaglie di 
Napoleone, se non quando vedevano scorrere il loro sangue. Quanto più contribuivano alle vittorie e 
si vedevano sempre ausiliari, tanto più s'adiravano; nè i vani panegirici nelle gazzette al loro valore 
bastavano a placarli della umiliazione reale della servitù. Il ridurre gli Italiani a redimersi parmi 
impresa oggimai che non possa trovarsi se non tra' fantasmi dell'immaginazione: pure, se mai, 
predirei che le battaglie necessarie a farli nazione li ridurrebbero tali che il dividerli nuovamente 
riescirebbe meno difficile che il soggiogarli riuniti. Ma ogni occasione s'è dileguata.</p>
            <p>E in voi, o uomini dotti, il pericolo che i vostri concittadini armati crescessero pretoriani 
sorgeva dal vostro non avere mai voluto indurre Napoleone a stimare l'ingegno insieme e l'anima in 
voi sino dall'ora ch'ei si credeva di non poter far senza voi. Perchè i patrizi a' quali ei da 
repubblicano toglieva una parte delle loro entrate e i titoli di marchesati e di contee, lo abborrivano, 
e gli si dileguavano a un tratto dagli occhi: poi gli vennero intorno per vanità di corte e avidità di 
salari a blandirlo da re; ma quanti avevano toccato trent'anni, erano quasi tutti codardi, ed ei ne 
faceva ciamberlani, maggiordomi, e scudieri, e consiglieri auditori silenziosissimi, e senatori 
consulenti che l'ascoltassero a non mai dirgli di no. De' preti non si fidava, a' quali ogni connivenza 
a opinioni cristiane che non siano cattoliche rende il principe esoso. Ma in questo, e in tutto, la 
universalità delle menti in Italia ondeggiava allora fra le antiche istituzioni e le nuove; e gli uni e gli 
altri per ignoranza precipitavano verso gli estremi. Perciò a voi mentre era abbattuta la forza che 
proteggeva l'antiche, tornava agevole di promovere di tutte quante le nuove quel tanto, e non più, 
che giovasse alla vostra patria. Ma taluni fra voi rimanevansi taciturni adoratori del Papa; e taluni 
cantavano inni al nuovo Maometto. Che s'ei da principio si fosse creduto che i vostri concittadini 
non v'ascoltavano, vi sarebbe egli stato prodigo di danaro ad accaparrarvi? e poscia di titoli a 
nobilitarvi? e di magistrature e di dignità, a farvi parere più venerabili al popolo?</p>
            <p>Adunque allora, mentre gli conveniva di starsi contento al nome di Cittadino Presidente, 
e parlava di Roma, e delle Repubbliche, e dell'Italia, voi avreste fatto da savi, se aveste 
incominciato e continuato a parlargli de' suoi benefici passati, presenti e futuri alla vostra patria; e 
non d'altro. Gli avreste rammentato dì e notte com'ei doveva tenervi confederati e servi e adulatori e 
ogni cosa finch'ei sdebitavasi delle promesse alla vostra patria; ma che non gli sareste stati venali 
complici mai nè stromenti ciechi a ribadire catene. Se non che a voi stava a cuore la Francia redenta 
dall'anarchia; e la rigenerazione di tutta l'Europa; e la vendetta meritata dagli oppressori del genere 
umano. La religione vostra gli commentava le profezie de' libri sacri: MANDERÒ IL CIRO MIO. Il 
vostro Istituto di scienze e di lettere e di arti belle rappresentava GIOVE TERRENO 
FULMINATORE DI TUTTI I GIGANTI. E quei che primeggiavano principi a un'ora dell'Istituto e 
del Senato del Regno, ed erano deputati oratori, si congratulavano de' gazzettini del Re e 
dell'ASTRO SUO ARDENTISSIMO DI GRAN LUCE.

<note place="foot">
                  <p>Queste parole si leggono in uno, come altre simili in altri, degli Editti, e 
Senatusconsulti, e ringraziamenti stampati del Senato del Regno. Le altre più sopra stanno in 
parecchi libri i che non è disegno mio d'additare.</p>
               </note>

Allora io diceva e scriveva — so come e quando e dove ad uno di voi parve debito di darne 
avviso in secreto a' suoi mecenati francesi, e potrei darne prove, non però oggi vorrò nominarlo 
— ma la memoria di molti, e le mie scritture lasciate in Milano mi sono tuttavia testimoni 
com'io spesso diceva che se quell'astro rimanevasi ardente a risplendere per lungo tempo sovra 
l'Europa, la avrebbe ridotta deserto africano, e i suoi abitatori sarebbero ridivenuti bruti: e voi 
avreste dovuto adorarlo muti ricoverati nelle caverne.</p>
            <p>Napoleone in questo, fuor d'ogni dubbio, nasceva più che mortale, e vivrà memorabile 
più d'ogni altro conquistatore. Tanta era l'arte, l'audacia, e la perseverante rapidità del suo genio a 
immedesimare le ricchezze, le armi, le passioni e le menti dell'Europa, che tutte cooperavano attive, 
simultanee, efficacissime, e quasi per impeto di fatalità, a crearlo dominatore assoluto di tutto e di 
tutti. Però io mi credeva che dov'egli avesse piantato una dinastia e quel sistema, la servitù sarebbe 
stata universale ed irreparabile, se non se forse da una nuova inondazione di barbarie settentrionale. 
E se l'Europa, a redimersi da quell'uomo, avesse fatto vittima di mezza la sua generazione vivente, il 
sacrificio era giusto, perchè si sarebbe spopolata di schiavi dottissimi a servire, e la generazione 
successiva l'avrebbe ripopolata di cittadini. Nè d'allora in qua mi sono avveduto di mutazioni le 
quali mi persuadano a non credere puntualmente com'io credeva a que' giorni. Questi espedienti di 
legittimità, e di diritto regio divino, e della Santa Alleanza de' suoi discepoli sono fanciullaggini a 
chi le raffronta alle arti del loro massimo dittatore. Lo rovinarono perchè lo imitarono in alcune 
delle sue arti ciarlatanesche facili ad impararsi; onde altri imitandoli potrà rovinarli a sua posta: e 
senza che ne resti ricordo se non negli annali de' loro regni. Gli organi dell'ingegno suo certamente 
parevano quelle fila adamantine delle quali le Parche di Platone ordivano la divinità degli Dei: ma 
le sue fortissime doti erano spesso snervate dalla millanteria e dalla inverecondia del ciarlatano; e 
trasparivano dal suo cuore le fibre de' più magnanimi e de' più pusillanimi fra gli animali. Di che 
anime siano e distinti i suoi discepoli fra di loro, non so; nè rileva osservarle, però che sono tutte di 
quella stampa comune dalla quale la natura produce moltitudini innumerabili per lasciarle 
rimodellare alla fortuna sì che si arrendano alle stagioni ed agli accidenti, e servano obbedientissime 
alle anime superiori. Mi è toccato d'avere sott'occhio un volume di varie lettere autografe di 
moltissimi, se non forse di tutti fra essi, e delle loro mogli, sorelle e figliuole, a Napoleone potente; 
e che m'indussero a pensare meno severamente delle supplichevoli adulazioni vostre, o uomini dotti 
d'Italia. Se non che i monarchi umiliavansi per la necessità di riparare all'annientamento de' loro 
regni, mentre la prostituzione dell'ingegno vostro opponevasi a quelle opportunità che i tempi pur vi 
esibivano di provvedere più onestamente alle vostre fortune e alla patria. Non avendo io nè 
immaginato mai d'essere principe, non saprei derivare un'unica congettura di ciò che avrei fatto se 
avessi veduto il mio popolo a que' pericoli. Adunque, leggendo il volume di lettere autografe, io 
spesso ammirava in que' principi la fortezza sovrumana di posporre la dignità dell'anima loro alla 
salute de' loro sudditi; e spesso, sapendo tuttavia che dovevano sentire come uomini, io doveva 
compiangerli; e presumendo che talvolta si ricordassero della gloria de' loro padri, e della loro 
posterità, io non poteva che disprezzarli.</p>
            <p>E questa oggi sia la risposta a una lettera scritta or sono quattr'anni dall'Isole Ionie da 
certo ufficiale inglese a non so quali secretari letterati ministeriali, che la facevano pubblicare 
anonima in una gazzetta, che nominerei se non fosse infamata da' libelli ch'essi proteggono 
— e sia risposta insieme ad alcuni gentiluomini inglesi del Parlamento, che per ciò dissero, e 
a quanti italiani e greci ridissero, e a quanti lo hanno udito e sel credono — ed è; — 
Che io mi sto, o mi stava presidente d'una secreta adunanza sotto gli stipendi di ministri diplomatici 
o d'altri, a promovere in Londra le faccende dell'Imperadore delle Russie. — Io nacqui e 
crebbi inettissimo ad ogni pratica di adunanze private; e il mio nome non ha fatto mai numero né 
pure in quelle che professano letteratura. Però non mi so ciò che siano i liberi muratori, nè i 
carbonari, nè le loro logge e officine; nè se hanno altri nomi; nè ciò che abbiano ,mai lavorato o 
preparino, nè ciò che si vogliano o si sperassero. E fra le arti stimo vilissima la diplomazia secreta o 
pubblica che per alimentare cabale e spie negli altrui paesi, abusa della ospitalità. Mi tacqui 
all'accusa, sì per rimanere, quanto era in me, nel proposito di non discolparmi; e sì perchè 
incominciando, mi sarebbe avvenuto di andare attorno a ogni poco stampato su le gazzette, e parere 
invanito non dell'avere fatto cose degne di risapersi — e non ne ho fatto una mai — 
bensì del merito di non essermi contaminato delle abbiettisme ch'altri m'appone. Senzachè molti che 
mi hanno veduto da presso, sanno che io mi conosco per esule; nè parteggio in terra straniera per 
forestieri ch'io detestai nella mia; nè m'arrogo privilegio di cittadino qui dove ho veduto onorato in 
altri ed in me il diritto d'uomo, e di profugo. Alcuni mi occorsero innanzi ospiti liberali, e spontanei; 
e ch'io non nomino, perchè il secreto de' benefici importa alla generosità dell'animo di chi li fa, più 
che al pudore dell'amicizia che li riceve. Ma dono o favore non ebbi mai da principe alcuno, se non 
forse l'invito di ossequiarli; e però un'unica volta è bastata sempre alla loro curiosità ed alla mia. 
Napoleone rimunerava anche i servigi futuri; ed io non gli prestai mai giuramento. Profondeva 
emolumenti ed onori; e s'adirava a chiunque non li richiedeva; ed io quanti n'ebbi non li richiesi, e li 
meritai dalle leggi quando erano amministrate da' miei concittadini: e fra non molto ricorderò 
quando e perchè io non abbia voluto meritarmeli da' ministri di casa d'Austria. E rassegnando con la 
speranza dell'indipendenza italiana ogni cosa, mi sono rassegnato quasi a dimenticare questa lingua 
e scrivere per diporto di lettori che sentono, concepiscono ed esprimono tutte le idee in modi diversi 
dagli italiani; ed ho ipotecato l'ingegno a' librai mecenati. Ma se la fama letteraria merita alcune 
fatiche, certo non è da sperarla se non dalla patria dello scrittore che sola può intenderlo e 
giudicarne. Inoltre per decreto di natura le facoltà ch'essa dona a usi nobili, e non possono 
comperarsi mai da veruno, tornano doni sciaguratissimi a chi li vende. Però la letteratura trattata 
solamente per soddisfare alle necessità della vita e a promovere il traffico di librai e la ricreazione 
del mondo, degenera non molto diversamente dalla beltà femminile, che quanto compiace di sè a 
chi la paga, tant'è disprezzata, e si disprezza da sè. Così dopo lunga prova, mi tolsi più volentieri di 
andare attorno insegnando grammatica per le scuole, sott'altro nome, tanto che se taluno avesse alle 
volte udito il mio non si contristi di commiserazione noiosissima a chi la provoca e a chi la 
sente.</p>
            <p>Di queste mie fortune mi affliggo alle volte, ma non mi pento. Derivano da me solo; e da 
forti opinioni, delle quali in questa età mia d'anni quaranta e sette non gioverebbero pentimenti, nè 
li vorrei. Onde credo più sempre — Che quanta felicità può sperare ciascheduno de' viventi, 
sta tutta nell'ascoltare gli impulsi ingeniti, imperiosi e perpetui dell'anima sua — Che spende 
meglio la vita chiunque secondando l'attitudine che gli è più propria, diriggesi invariabilmente 
sempre a una meta, e procede deliberato di soffermarsi ove le resistenze stanno impassabili, ma di 
non mai deviarsi — e Che all'uomo nelle avverse fortune non corre debito d'esplorare (e 
spesso senz'alcun pro) le occasioni di avventurarsi ad altre fortune e sciagure per provvedere ad 
anni che talor non lo aspettano; bensì di invigilare attentissimo che l'avversità non gli guasti la sua 
vita passata, e non gli divori violentemente anzi tempo le facoltà dell'anima sua. Chi non le invigila, 
io lo reputo suicida della sua mente, a sicuro pericolo di precipitarsi alla morte per cieco delirio 
senza potere guardarla riposatamente ed imporle d'adempiere all'ufficio suo di ministra della natura. 
Bensì mi vergogno che queste opinioni nella mia gioventù io le scriveva adirato, e querulo le più 
volte. Allora le umane cose mi fremevano spesso d'intorno agli occhi e per entro la mente con sì 
aspra disarmonia, e me la perturbavano di immaginazioni e meditazioni sì rincrescevoli, che mi 
provocavano a disacerbarmi con impazienti parole. E mi doleva troppo sdegnosamente di molti 
individui; e poscia troppo del mondo; e poscia della fortuna; e con l'andare degli anni anche troppo 
di me; finchè disingannato della vanità de' lamenti, e non dolendomi più di cosa veruna, mi sperai 
d'invecchiare, tacitamente.</p>
            <p>Non però io m'aspettava che voi più ch'altri, o uomini letterati d'Italia, vi dimenticaste 
delle mie sdegnose parole; e talvolta amarissime di disprezzo. Pur nondimeno assai vendette n'avete 
fatto a que' tempi. Anzi quando il Vicerè e i primati dell'Istituto Reale e del Senato s'insignorirono 
della censura della stampa, quattro gazzette — nè altre n'erano concedute nella capitale del 
Regno — mi bersagliavano da tutte parti, in tutti i luoghi, e a tutte le ore. Taluno pubblicò 
parole udite, come esso affermava, a quattr'occhi nelle mie stanze; e a chi m'intimò di 
giustificarmene, feci risposta — <quote>«Che se lo scrittore dell'articolo nella 
gazzetta recitava parole che non udiva, ei di certo era calunniatore; e se le udiva, ei confessavasi 
traditore: e che l'ascoltare e il definire accuse e discolpe spettava a' giudici; e che a giustificarmi 
addurrei il carattere del testimonio»</quote>. Un solo di voi, ch'io mi sappia, si contaminava 
a scrivere in quelle gazzette, sebben era bibliotecario, e ispettore generale della pubblica istruzione 
del Regno, e non so che altro: ma per l'eleganza, comechè freddissima, del suo stile, e per quel tanto 
d'erudizione che aveva, sarebbesi meritato forse che l'uomo duellasse con lui se non altro di penna. 
Uno o due epigrammi ch'ei provocava, corsero fra me e lui; gli altri tutti, da due in fuori, contro 
alcuni di voi, mi furono apposti da tali che si peritavano di affrontarvi a visiera alzata, o volevano 
aizzarvi peggio a' miei danni. Ma l'uomo dotto del quale io m'intendo, piantò nella più letteraria di 
quelle gazzette la dottrina — Che chiunque rideva della prosa e de' versi d'autori stipendiati 
dal Re, imputava ignoranza al Re, profanava di ridicolo il Re, come se avesse eletti uomini degni di 
riso; e però ogni critico vostro non amorevole era reo di lesa maestà. — Di questa dottrina 
discorro altrove: ma allora non v'era più giornale nè stamperia che s'attentasse di aiutarmi a 
rispondere.

<note place="foot">
                  <p>
                     <bibl>
                        <title>Discorso sul testo di Dante</title>, Sez. 
LIII</bibl>.</p>
               </note>
            </p>
            <p>E frattanto un valente in ogni letteratura e scienza, stato frate e repubblicano, e pedante 
inquietissimo; nemico di volta in volta ed amico di ciascuno di voi, e ridendo di tutti; viaggiando in 
ogni terra e città; affratellandosi a ogni gazzetta, senz'altra cura se non se forse di compiacere alla 
sua virulente necessità di satire senza scopo nè termini; uomo terribile, perchè regge al disprezzo, 
pregando gli offesi che gli ridonino la loro amicizia, rinfresca scandali più atroci contr'essi. 
Riconciliatosi a voi tutti, e premiato da voi d'una cattedra di corte, si sbizzarriva accanito contr'a me 
solo; ma ripartitosi di Milano, v'intimò nuove guerre da nuovi regni. Due anni addietro riseppi da un 
principe napolitano com'era in Londra, e desiderava che non mi rincrescesse l'onore d'una sua 
visita: A me pare che l'odio sia la catena più abbietta con la quale l'uomo possa legarsi all'uomo, 
perchè lo stringe temprata d'invidia, e di tristissima collera e di paura. E però a fine di 
svincolarmene, io mi sono sempre apparecchiato a fare vendetta certissima d'ogni offensore, e 
godere frattanto della voluttà di sapere che potrei, e non voglio tuttavia vendicarmi. Così lascio 
ch'altri segua ad odiare con tutta pace. Ma il perdono di chi non può vendicarsi, a me pare merito di 
mentecatti che rappressano alla bocca del cane la mano tuttavia sanguinosa dal morso. Comechè 
siane di questo, il fatto fu manifesto a molti di voi come io per intercessione o speranze o timore di 
peggio, non mi rannodava ad amici nè conoscenti da' quali per loro fallo, o per mio, o d'accidente, o 
per antipatie d'indole, m'è toccato di dividermi d'animo e di consuetudine e di parole. E rifuggo più 
ch'altro dagl'individui che mai non s'avveggono di chi li sprezza.</p>
            <p>Adunque credendo che io gli portassi odio, partivasi minacciando che avrebbe rivelato al 
mondo com'io aveva composto da me e per me non so che lettere inglesi di viaggiatore — se 
pur ei non le scrisse ed altri gliele tradusse — tutte piene delle mie lodi. Io non le ho mai 
vedute, ma il principe napolitano mi disse che veramente correvano pubblicate di fresco in un'opera 
periodica. Di sì fatte novelle della vita vostra e della mia e di mille altri ne' giornali e ne' viaggi e ne' 
dizionari biografici, ve ne capiteranno parecchie. Di voi, non dirò; ma in quante io lessi descritti i 
meriti miei, il vero è pochissimo, e sa di romanzo. Molti gareggiando a rabbellire fatti mal accertati 
e scarsissimi, li rinnovano con rettorica sentimentale: non per alcuna ammirazione di noi, ma per 
refrigerio all'Europa d'oggi che in Inghilterra peggio che altrove pare riarsa di diabete letterario. Gli 
stampatori e librai ne fanno gran capitale, incettando al lavoro i manifattori di letteratura, a' quali 
spesso l'esercizio giornaliero fa da sapere e da genio, e si allevano orecchianti felici nell'arte di 
scrivere. Però come gli altri nell'arte di cantare, dilettano meglio che i professori. Vanno tuttavia 
riscrivendo aneddoti e nomi di persone dotte, sì perchè sembrano bestie da fiera — e a dirne 
il vero, non sono — e sì perchè la curiosità intorno a' viventi compiace al pettegolezzo. Ma in 
questa età mentre tutti scrivono e tutti tracannano volumi apparecchiati dalla attività mercantile alla 
vanità della moda, all'ozio agiatissimo e alla necessità della consuetudine, e tutti provandone sazietà 
li tracannano tuttavia, io conforterei voi ed altri di non lasciare immiserire le nobili facoltà 
dell'anima nell'inerzia, perchè vi sentireste abbietti a voi stessi; ma di non illudervi della speranza 
ch'altri sappia stimarle. A chi basta un po' di celebrità, faccia commercio di lodi co' giornalisti, e co' 
critici. Pur non sì tosto le loro cambiali non saranno onorate di prontissimo pagamento e interessi, 
vi dichiareranno falliti. Nè tutto intero un anno d'assidue letture vi aiuterebbe a lasciarvi conoscere 
quante opere di quel genere in due o tre settimane di lavoro le penne e le stampe profondano in 
Londra. Così anche i più teneri della loro celebrità avranno da stare contenti all'impossibilità di 
appurare ciò che ogni forestiero ne scrive e ne legge e ne chiacchiera, e lo dimentica.</p>
            <p>Alcune notizie de' fatti nostri in quasi tutti gli articoli biografici hanno faccia di vero 
perchè derivano tutte da quel tanto che ne disse taluno il quale ci ha veduti da presso. Un abate che 
odorava d'emigrato ebbe da fare altre volte per gli editori del <title>
                  <foreign lang="fra">Journal 
des Débats</foreign>
               </title>; e meritandosi i sospetti di Fouché, capitò male raccomandato in 
Milano, e l'ebbi amico. Poscia accostatosi a' francesi della corte del Vicerè, pareva ribenedetto, e 
scrisse un'opera a persuadervi che in Italia non erano da sperare progressi di filosofia, di tattica, di 
lingua, di poesia né di musica, se gl'Italiani non si dessero a scrivere d'ogni cosa in francese. A voi 
pareva prova boriosa da pazzo: pur era tentata con artificio di modestia, e a me pareva ch'ei 
precorresse saviamente i disegni de' forti. L'uomo era gazzettiere, prete e francese; e una compagnia 
di commedianti era mandata da Parigi a occupare il teatro a spese del Re. Il nostro bel mondo 
struggevasi d'imparadisarsi ne' circoli della corte, e conversavano pur tutti in francese; e l'abate era 
maestro de'paggi, e critico stipendiato e privilegiato d'ogni nuovo libro nostro a darne giudizio nel 
<title>Giornale Italiano</title>. Però non sì tosto per obbligo dell'ufficio suo, ricordandosi tuttavia 
dell'antica amicizia, si provò di toccarmi, io m'affrettai di mandarlo, senz'altro, al dileggio degli 
uomini che lo facessero o rinsavire, o impazzare davvero; e si tacque. Poi ritornatosi da buon 
francese a' Borboni, e occorrendo alla setta regnante di denigrare ogni cosa e ogni nome dell'epoca 
di Napoleone, s'assunse gli articoli biografici degl'italiani — anzi di tutti noi, s'altri non 
m'ingannò — in que' volumi di vite e libelli stampati allora in Parigi. Così del vero ch'egli 
sapeva, gli venivano colorite facilmente le circostanze fantastiche e i rumori popolari che 
conferivano a' suoi vecchi risentimenti e alle nuove mire politiche della sua letteratura. Altri poscia 
d'altre opinioni, e d'altri paesi, rivestirono il vero e il falso di quegli articoli in altre guise. E però a 
voler depurare la storia delle vostre vite in lingue forestiere, vi toccherà provare che non siete stati 
mai repubblicani, o monarchici, o napoleonisti, o papisti, o ignoranti, o dottissimi, o dissolutissimi, 
o ipocriti, o Socrati di costumi.</p>
            <p>Adunque io ringrazierò solamente l'autore italiano delle notizie per la mia vita inserite 
quattro o cinque anni addietro nella <hi rend="italic">Biblioteca scelta d'autori antichi e moderni in 
Milano</hi>. Accertisi ch'ei pure s'inganna di molto intorno al quando io nascessi. Alcune delle 
scritture in quel volume, date al mio nome, non sono mie; e alcune mie sono mutilate, o interpolate, 
ed altre raccolte dalla tradizione orale da chi forse non le vide mai scritte; e alcune altre da poi che 
furono composte e lodate perch'io m'aveva da diciott'anni, si rimanevano dimenticate debitamente 
da tutti e da me: <foreign lang="lat">Pessimum inimicorum genus laudantes</foreign>.</p>
            <p>Una perorazione politica sino da' giorni del Congresso d'Aquisgrana stampata sotto la 
data — vera o falsa non lo direi — di Edimburgo, mi fu profferita perch'io la 
comperassi da un Dulau, libraio in Londra e che non conoscevami, e gli risposi, che badasse indi 
innanzi di non appormi scritture non mie. Il non potere far cosa veruna per la mia patria e andare 
predicando dì e notte qua e là intorno alle altrui faccende, parrebbemi frenesia di Don Chisciotte 
rivestito da frate missionario di religione politica. Non tacqui in Italia perchè l'uomo che poi la 
lasciò rovinare, vi aveva pur nondimeno fondato uno stato di sei milioni d'abitanti, ma potenti di 
ingegno e passioni, di ricchezze, e d'agricoltori; e aveva agguerrito un esercito; e il tutto era 
amministrato da italiani; e m'ascoltavano i giovani che tutti crescevano armati. Oggi a che pro? E se 
le esortazioni di migliaia di oratori migliori miei pur non giovano, a che pro delle mie? Gli editori 
soli del <title>
                  <foreign lang="eng">Times</foreign>
               </title> hanno esperienza lunghissima, e 
giornaliera opportunità, ed eloquenza popolare più di quanti scrittori attendono a' moti de' monarchi 
e de' popoli; e le loro parole arrivano a un tratto e d'ora in ora a' viventi sotto a' due emisferi. Ma 
forse all'Europa questa epoca mercantile portando a torrenti il danaro che circoli, porta nuovi 
miglioramenti alla civiltà, e porta insieme artifici di più lunghe catene. Nè io posso fidare nella 
diffusione de' lumi e della libertà, o ne' progressi dell'umano intelletto, finchè vedo che agricoltori e 
patrizi e letterati e guerrieri cambiano e mercano; e che le generose passioni servono a computi de' 
progettisti che quanto sono più fortunati tanto più rovinano la loro patria e l'altrui.</p>
            <p>Se non che, a dirne il vero, a me pare che i mercanti più fortunati si vivano senza patria e 
senz'altari, nè onore, da questo in fuori, che si mantengono reciprocamente la fede nella congiura di 
lodarsi fra loro per integerrimi e ricchissimi di tesori; e farsi giurare per tali da' principi o da' loro 
ambasciadori. Così di pochissima carta possono fare tant'oro in un giorno quanto non n'uscirebbe 
dalle viscere della terra in più anni; e la danno a baratto per procacciare prestatori di oro metallo a' 
monarchi affinchè possano moltiplicare eserciti a tenere i loro popoli alla servitù ed al lavoro che 
paghino a' sensali le loro pratiche, e l'usura a' lor prestatori. Spesso anche mandano quegli eserciti a 
pacificare rivoluzioni d'altri paesi e farsi ristorare delle spese, sì che il denaro d'ogni nazione circoli 
più rapidamente fra le altre ad accomunare tutte ricchezze alla immensa famiglia europea. Questa 
dell'oro–carta parmi invenzione che attesta fuor d'ogni dubbio i progressi della mente umana, 
da che ha saputo crearsi una ricchezza superiore alle creazioni della natura, perchè pare più 
arrendevole a moltiplicarsi, e diffondersi, e a fruttare più prestamente dell'altre. Ma che promova la 
ragione, e l'anima e la libertà de' mortali, io nol credo. Ed è una, parmi, delle illusioni create dal 
tempo ad alterare più sempre le sembianze delle creazioni della natura, che nondimeno si 
rimangono intatte nella loro sostanza, e permanenti nel loro potere. Onde anche questa ricchezza 
fittizia sarà sgombrata essa pure per cedere al predominio d'altre illusioni. Frattanto le sommosse de' 
popoli alla libertà sono moti di reminiscenze, e languido ondeggiamento che viene cessando. 
L'Europa fa come l'Italia de' giorni di Dante:

<quote rend="block">
                  <lg>
                     <l>Vede sè somigliante a quella inferma,</l>
                     <l>Che non può trovar posa in su le piume;</l>
                     <l>E per dar volta il suo dolore scherma.</l>
                  </lg>
               </quote>
Però domanda nuovi lussi di riposo e mille agi, e più ch'altro, cura il denaro; sente freddamente e si 
governa per via de' calcoli e dell'egoismo della vecchiaia; compiange le passioni generose e 
fortissime; ride dell'entusiasmo; discorre molto di saviezza e di massime; anzi forse è decrepita, 
perchè non fa che ciarlare. Quanto all'Italia d'oggi, a me pare fatta cadavere.</p>
            <p>Adunque, non so quali invettive e omelie, che nell' anno 1820 correvano sotto il mio 
nome a rianimare gl'Italiani in quelle loro sommosse, non sono mie. A me pare di avere scritto assai 
troppo. Dagli italiani che le miserie di quell'anno mandarono fuorusciti in quest'isola, m'accertai a 
più sempre che la discordia calunniatrice che li aveva prostrati servi, inferocì a straziarli 
mentr'erano armati a redimersi; onde inseguivali tuttavia per raggravare con recriminazioni di furti, 
di tradimenti e di spionaggi la loro comune calamità dell'esilio. Fra gli indegni di tempi sì tristi, due 
che erano stati ministri della guerra in Napoli e in Torino, pubblicarono le loro apologie; però non 
temo di nominarli. L'uno e l'altro in que' libri per giustificarsi allegano l'autorità di principj, che soli, 
fuor d'ogni dubbio, preservano la indipendenza de' popoli quand'è acquistata; ma impediscono 
d'acquistarla.</p>
            <p>Il generale Carascosa santifica uno de' dogmi della Santa Alleanza — 
«Che agli uomini militari non si spetta di ingerirsi in faccende politiche, o di incominciare a 
redimere la loro patria da' tiranni, verso de' quali l'esercito, ha debito di obbedienza». 
— Adunque gli uomini militari non sono cittadini; l'esercito non ha patria; quanto maggiore 
sarà l'esercito, tanto il tiranno sarà potente, e affamerà molti che sudano su l'aratro, per nudrire molti 
che veglino su le artiglierie: la servitù sarà eterna; e la tirannide onnipotente. Il Conte di Santa Rosa 
teneva dottrina contraria: bensì con ottanta mila soldati disciplinati da lungo tempo e con quanto 
erario bastava a farli prorompere contro a forestieri dispersi e cacciarli in un dì a chiudersi nelle 
fortezze, e stringerli fra due paure e due fuochi, mentre le forze tedesche s'affrettavano all'assalto di 
Napoli; pur nondimeno, per non violare il diritto delle genti — «Di non dar guerra 
senz'intimarla», temporeggiava: e gli ambasciadori della Santa Alleanza ebbero agio di 
seminare discordie; e gli Austriaci di dar guerra senza intimarla. Ma e non avevano essi intimata a 
voi tutti la servitù da gran tempo?</p>
            <p>Intorno a sì fatti principj io sempre ho sentito così — Che per mantenersi liberi, i 
popoli hanno da essere giusti; ma che a niuno, se non è forte, potrà mai venir fatto di essere giusto. 
Iddio arbitro d'ogni cosa regna giustissimo perchè è onnipotente.</p>
            <p>Onde per conciliare i principj e la pratica, non avrei più né disputato nè perorato 
discorsi, nè avrei scritto parole, se non forse queste; e non più: <hi rend="italic">La patria, il trono 
e gli altari stanno nell'esercito. Non si staranno in una costituzione, se non quando ogni terra italiana 
sarà libera di forestieri. E perchè i principi innanzi di giurare costituzioni, si sono obbligati a' 
giuramenti della Santa Alleanza, gl'Italiani avrebbero principi spergiuri al loro popolo, o a' loro 
alleati: onde è da trovare modo d'avere principe che non deva nè possa mai spergiurare</hi>. 
— La libertà a me par cosa più divina che umana; e l'ho veduta sì necessaria e sempre sì 
corruttibile fra' mortali, che io non la darei da amministrare fuorchè alla Giustizia la quale la 
governasse con leggi preordinate, immutabili, e d'inesorabile fatalità; e concedesse i fulmini tutti in 
mano a' re che ne godano come il Giove omerico, il quale operava per decreti prestabiliti, nè poteva 
mai rivocare il suo giuramento.</p>
            <p>Ma questa è poesia. Forse a que' Greci era sapienza politica. A noi l'occasione non 
venne che per lasciarci più stolti, e rapirsi l'indipendenza di Venezia, e l'ombra di Roma, e il poco di 
libertà di pensare e di scrivere che pur era conceduta a que' giorni. L'uomo al quale pareva che la 
Provvidenza avesse permesso per alcuni anni il SI FACCIA a ringiovinire l'Italia, ne abusò a 
riagitarla, e avvilirla prostrata più discorde e più infame nell'antica sua corruzione. Frattanto il 
vostro genio e la vostra sapienza politica, o uomini letterati italiani, gridava ammonizioni a' 
monarchi — giganti o pigmei, a voi che faceva? — perchè obbedissero al nuovo 
Giove. Ben toccavano nuove rotte a ogni poco; ma quanto cedevano, e tanto più abbandonavano il 
mondo a lunghissima servitù: e a voi rimaneva il conforto degl'infelicissimi, di avere compagni 
infiniti nelle catene. Che s'ei non avesse giganteggiato contro la natura ne' deserti di neve, il Regno 
nostro e il Regno di Napoli sarebbero stati compagni del Piemonte, di Roma e della Toscana, e 
chiamati dipartimenti dell'Impero; e l'Italia si sarebbe fatta l'Ungheria della Francia.</p>
            <p>L'esercito italiano che ripartiva e ritornavasi ad udirsi applaudire di nuove vittorie ne' 
teatri con gli inni vostri e fra le illuminazioni delle città, non ritornava che mezzo. L'altro languiva 
disperso negli spedali di Europa, o giacevasi senza lume di sacerdote, nè lagrime nè benedizioni di 
madri, e con ossa mezzo sepolte in terre che le esecravano; e fors'anche,

<quote rend="block">
                  <lg>
                     <l>Or le bagna la pioggia e move il vento.</l>
                  </lg>
               </quote>

E chi pur vi ammoniva di sciagure vegnenti e parlanti, doveva starsi, ed io più che ogn'altro, al 
titolo di profeta forsennato e maligno. Vi ricorda, spero, che fra le prerogative del diritto regio 
divino era invalsa questa di far chiudere senza consulte de' medici o giudizio di tribunali, alcuni 
sudditi insofferenti nello spedale de' mentecatti per pochissimi dì, e liberarli che poi imbizzarrissero 
a lor beneplacito: e tutti videro come v'andò e n'uscì anche uno de' milanesi d' antico sangue e 
Grande di Spagna. Vero è che fino allora il Re nostro scelse di tentare l'esperimento sopra cuori 
imbecilli. Nacque — e nella possessione e nell'uso di questa facoltà, fu mirabile con occhio 
perspicacissimo a conoscere gl'individui dell'umana specie; e distinguere quali delle loro doti, e con 
quali illusioni e temperamenti avrebbero potuto promovere o impedire la tirannia. Erasi mascherato 
in altri tempi da Cincinnato;

<note place="foot">
                  <p lang="fra">&gt;<quote>«La situation de mon âme a aussi besoin de 
se retremper dans la masse des citoyens. — Il ne me reste plus qu'à rentrer dans la foule, 
reprendre le soc de Cincinnatus, et donner l'exemple du respect pour les magistrats et de l'aversion 
pour le régime militaire, qui a détruit tant de républiques et perdu plusieurs états.» — 
<bibl>
                           <title>Correspondance de Napoléon au Directoire</title>, 25 sept. 1797 — 10 octob. 
1797, et <title>Hist. de Venise</title>, Daru, vol. VII. Pièces Justif. pag. 
419–431</bibl>.</quote>
                  </p>
               </note>

poi mentr'ei mandava alcuni miseri savi allo spedale ad illudere di spaventi voi tutti, guardava 
spaventato agli uomini ch'ei credeva mascherati della pazzia del vecchio Bruto. Vedeva più d'uno, 
che senza troppa paura di manigoldo, o di ignominia di regicidio, avrebbe insegnato a' suoi 
successori di punire gli uomini in tutti i modi dispotici, da questo unico in fuori, del mandarli a 
diventare suicidi della loro ragione tra i pazzi.</p>
            <p>Io nel 1812 ebbi a partirmi del Regno, e starmi, come ho narrato pur dianzi, sotto la 
guardia di uno de' Protei famosi de' Fouché e de' Savary, per i versi della tragedia rappresentata fra 
gli apparecchi della spedizione in Moscovia:

<quote rend="block">
                  <lg>
                     <l>A traverso le folgori e la notte</l>
                     <l>Trassero tanta gioventù, a giacersi</l>
                     <l>Per te in esule tomba; e per te solo</l>
                     <l>Vive devota a morte....</l>
                  </lg>
               </quote>

e tornarono profezia di Cassandra; e la vanità di Napoleone si divorò in pochi mesi da settantatrè 
mila giovani fortissimi, e tre mila agguerriti figliuoli di onesti cittadini e patrizi, divina generazione 
italiana, rinata dopo venti e più secoli; e dalla quale sola era da sperare a ogni caso d'infortunio o di 
morte del Dittatore, e fra le perturbazioni dell'Europa, un vero principio d'indipendenza. Quelle altre 
parole,

<quote rend="block">
                  <lg>
                     <l>Pietà? Da chi?... Pietà non ebbi io mai.</l>
                     <l>Obbrobrio, obbrobrio mi sarà lo scettro,</l>
                     <l>S'io nol porto sotterra....</l>
                  </lg>
               </quote>
               <note place="foot">
                  <p>L'una d'esse tragedie fu rappresentata nel 1813, ed è stampata; e le copie 
dell'una e dell'altra correvano manoscritte in Italia; e chi le serba raffrontile.</p>
               </note>

e non sel portó, e s'avverarono.</p>
            <p>Non ch'io fossi più savio, o previdente più ch'altri di voi; nè più dotto. Ma e chi mai, 
anche senza libro veruno, non avrebbe imparato da' nostri tempi lezioni più utili che non dagli 
annali dell'universo? Se non che voi eravate affaccendati intorno agli interessi dell'oggi; e distratti 
da speranze e terrori e illusioni di molte passioni. Io non mi sperava assai, nè temeva dalla fortuna o 
dal principe; e guardava al passato per paragonarlo al presente e trovare guide a giovarmi d'ogni 
occasione avvenire. Bensì come più ardente, e giovine più di voi, correva spesso allettato da piaceri 
e vizi e capricci; ma tutti insieme erano predominati a cedere o a cospirare ad una passione unica, 
che a voi pareva mania di celebrità, e forse peggio; e credetelo: pur io sentivala amore e furore di 
patria; e m'era Genio, e meditazione indovina, e illusione perpetua. Onde anche oggi, dopo dolori 
assai che forse placherebbero le vostre vendette, godo a ogni modo d'averla sentita. Nè io mi teneva 
da più di voi per ingegno o per diritto di fama. Io delle scienze so poco, nè d'esse pure ho guardato 
se non alla storia; e di quanto ho imparato nelle altre cose, ho sempre voluto esserne debitore alle 
anime più che a' volumi de' grandi maestri. Vidi fra essi nella città e nella età più feconde di 
fortissime anime un uomo nato vanissimo e timido; e primeggiava senz'altri aiuti fuor che 
dell'eloquenza e dell'amore alla patria. Ma co' pericoli e le disavventure della sua patria ei facevasi 
sì magnanimo, che gli raddoppiarono l'eloquenza nella vecchiaia; nè mai ammonì di sciagura, che 
non avvenisse; e la patria gli infuse forza a porgere senza lamentarsi la gola ad un traditore al quale 
egli aveva salvato la vita. Alcune parole ch'ei scriveva fra la servitù e la sciagura, mi erano consigli, 
ed oggi mi sono conforto. — <quote>
                  <foreign lang="lat">Dabunt igitur mihi veniam mei 
cives, vel gratiam potius habebunt, quod, cum esset en unius potestate respublica, neque ego me 
abdidi, neque deserui, neque afflixi, neque ita gessi, quasi homini aut temporibus iratus; neque ita 
porro, aut adulatus, aut admiratus fortunam sum alterius ut me meae poeniteret</foreign>
               </quote>.

<note place="foot">
                  <p lang="lat">
                     <bibl>Cicero, <title>De Divinat</title>
                     </bibl>.</p>
               </note>
            </p>
            <p>Nè questa era illusione mia: nè l'ardire pareva merito in me, se non forse a chi 
raffrontavalo alle vostre paure. Io procedeva lento, ma sempre diritto; a viso aperto, ma raffidato nel 
numero de' giovani, che m'ascoltavano, e crescevano armati: e molte delle loro famiglie m'avevano 
per figliuolo. Però quando verso la fine dell'anno 1807, gli Elettori si radunarono a prestare 
obbedienza intorno a Napoleone sul trono, tre o quattro erano tuttavia da nominarsi per la città di 
Venezia, e per il dipartimento dell'Adriatico. Allora i Collegi elessero Canova e me a pieni suffragi: 
superflui a quel sommo scultore; e a me necessari, e cari tanto più quanto io non gli aveva 
sollecitati. Or ne' registri pubblici riscontrerete documentato il fatto, che per pratiche cortigianesche 
i Censori de' voti espunsero il mio nome, e si ridussero a pigliarne un altro che pur m'era lontano 
d'alcune centinaia di voti; anzi quanti n'ottenne avevali accattati per via di polizzini stampati, 
allegando per merito ch'ei s'era nobilitato e arricchito di fresco ammogliandosi ad una vedova di 
patriziato illustre, ma di scandalosa e antica celebrità fra il bel mondo de' padri nostri in Venezia. 
Quel misero così antepostomi fu più anni dopo espulso dal Consiglio di Stato con ignominia. 
Frattanto, non prima i Collegi si radunarono, tornarono pur a ridarmi tutti i suffragi, e i Censori de' 
voti e il veto regio si tacquero. Or se tutti, o molti, o alcuni di voi mi fossero stati, finch'era tempo, 
non dirò imitatori o compagni, ma guide in quel sentiero, l'avreste voi trovato pieno di rischi e 
terrori? O non v'era stata manifestissima l'esperienza che il conquistatore era necessitato di adulare, 
più voi che gli altri tutti in Italia? e che i padri di tanti guerrieri dovevano pur anteporre che 
combattessero per la loro patria anzichè per le pazze imprese di un uomo solo? E lo tenevano anche 
per più frenetico che non era. Ma sel tacevano; e a voi tardava ch'ei comperasse nuove lodi da voi. 
Ma e chi le credeva più, se non egli?</p>
            <p>A me, colpa dell'indole mia, non era facile di adulare né pure le passioni nobili: onde 
sperandomi di rianimarle, io senz'avvedermene irritava le altre, e mi inimicava il vostro amor 
proprio. Dannando io il sistema, a voi pareva che v'invidiassi gli emolumenti, o ve li mettessi a 
pericoli; e taluni temendo di farsi esosi al governo, si sono affrettati di parermi avversari; e d'ora in 
ora io veniva acquistandomi nuove e atrocissime ostilità. Talor anche, mal mio grado, e dell'ingegno 
naturalmente rigido e malinconico, tentai di piegarlo fino all'arguzia e al dileggio. A voi pareva 
prurito di satira; e a me pareva imposto e giustificato ogni espediente, purchè facesse spregevole la 
servitù. Ma che fossi io non nato maligno, n'è prova, che lasciandomi intendere a chi doveva 
ravvedersi, non ho mai parlato alla malignità e alla credulità popolare. Anzi da voi, per esservi 
divezzati dall'osservare in che tempi io scriveva, fui spesso notato di affettazione profetica e 
d'enigmatica oscurità. E circondato da tutte parti come Daniele fra' leoni di Nabucco, la feci anch'io 
da profeta. Lasciai vedere a taluni ricopiato a penna il libretto <title>
                  <foreign lang="grc">Hypercalypseos</foreign>
               </title>. Pur nondimeno, affinchè i gazzettieri e i patrizi 
provetti e le pettegole qualificate e i cortigiani francesi non s'accorgessero delle grida, e non ci 
aizzassero a far di noi spettacolo alla moltitudine, mi provai di scrivere in via di allusioni e in latino. 
A me non pareva poco, se voi, sapendo com'io risapeva ogni cosa, e ch'era l'animo mio di 
difendermi, aveste provveduto alla dignità vostra e alla mia pace. Poi sperando d'assicurarmi nel 
mio esilio d'alcuna tregua, io lasciai da cento copie stampate per gli indovini; e dodici che hanno 
una chiave le raccomandai alle mani d'amici. Forse chi sa? verrà dì che a taluno de' loro nepoti que' 
scarsi aneddoti e strane maschere e guerre d'eunucomachie parranno d'alcun aiuto a conoscere l'età 
nostra notabile; e intendere gli Atti dell'Istituto Reale e gli editti del Principe e del Senato. Il 
proemietto d'essa chiave, sta qui ricopiato, tanto che aggiunga prove com'io, mentre che sotto la 
vostra censura letteraria mi dibatteva più sempre incalzato d'accuse di maestà, pur non per tanto io 
mi studiava che tutte le mie scritture sotto apparenza di versi e romanzi e pedanterie di letteratura e 
di tattica e profezie e bizzarrie d'immaginazioni, corressero tuttavia a una meta politica e all'utilità 
dell'Italia.

<note place="foot">
                  <p lang="lat">HYPERCALYPSIS est satira in viros doctos Italiae, qui et 
disciplinam et veritatem cauponantes ipsius gentis litteras corruperunt; ambitionem atque errores 
Napoleon<add resp="ed">t</add>is aluerunt. In ea adumbrantur istiusmodi doctorum mores 
affectusque turpes et propria quorumdam natura; eo consilio, ut intelligatur, calamitates rerum in 
Europa conversarum ac servitudinis Italiae ex litteratorum hominum natas esse mendaciis ad 
temporariam Imperantium utilitatem promulgatis.</p>
               </note>
            </p>
            <p>Vidi pur nondimeno fra questi ultimi dieci anni assai volte, e dissimulai — e vidi 
e vedo — come i maestri tacendosi, vanno insegnando a' discepoli di vendicarli di me; e i 
morti sono vendicati tuttavia da' viventi. Perciò voi, Padovani dottissimi, nell'edizione vostra di 
Dante citate i nuovi fascicoli delle annotazioni al Gran Dizionario, a ripubblicare così le censure di 
un filologo modenese di nome ignotissimo alla mia memoria. L'uomo dotto grida e mi sgrida che la 
filologia di monsignor Dionisi sia stata derisa ingiuriosamente in certo libretto mio sotto il titolo 
della <title>Chioma di Berenice</title>.

<note place="foot">
                  <p>
                     <bibl>
                        <title>Divina Commedia</title>, vol. II, pagg. 691–694. 
Padova, 1822</bibl>.</p>
               </note>

A me sovviene com'io pubblicavalo or sono venti tre anni, per tentare a ogni pagina se l'ironia non 
foss'altro potesse fare che la letteratura tutta quanta non degenerasse in deificazioni e filologie. Il 
soggetto, il modo e il discorso tendevano manifestamente a farvi avvertiti che i conquistatori, 
segnatamente di nazioni letterarie, si studiano di parere deità; e s'aiutano di sacerdoti, di scienziati e 
di letterati a farsi adorare, non potendo altro, per costellazioni e pianeti. E appunto allora le 
superstizioni grammaticali e rettoriche si raffrettano a immiserire le passioni, l'immaginazione e le 
lettere d'ogni popolo.</p>
            <p>Tuttavia che allora io fossi peggio che discortese al Dionisi era vero: ed ei tacendo 
m'indusse a pentirmene. Le derisioni che altri avventavagli poscia che fu sepellito, comechè siano 
da voi compilate qua e là ne' vostri volumi della Commedia senza notarle di villania, non mi fanno 
indulgente verso di me. Mi fanno vergognare che voi potreste giustificarvi, citandomi. Piacciavi 
dunque d'allungare la chiosa di poche parole: <hi rend="italic">Il commentatore della 
<title>Chioma di Berenice</title> confessa all'ombra del Dionisi d'essergli stato in vita villano di 
motteggi puerili</hi>. Dell'opportunità di questa espiazione ringrazio il vostro filologo modenese, 
tanto più ch'io mi accorgo com'ei provvede discretissimo che le sue censure debitamente colleriche 
non ridestino controversie. Ei di certo — affinchè i complici miei d'allora e d'oggi siano 
ammoniti in guisa che per avventura non odano e non s'adirino — aspetterà che si stiano 
silenziosissimi in terra lontana donde non possano mai ritornare, o sotterra.</p>
            <p>A voi, editori eruditi, mi chiamerò grato, se a certe osservazioni intorno a Francesca 
d'Arimino attribuitemi, aggiungerete — <hi rend="italic">Che quell'italiano in che sono 
rifatte, non era mio</hi>. Anzi in esse un errore di storia non sarà più tenuto per approvato da voi 
tutti, se avvertirete — Che quel principe il quale a' giorni di Dante moveva guerra 
«con la lancia di Giuda»,

<note place="foot">
                  <p>
                     <bibl>
                        <title>Purgatorio</title>, canto XX, 74</bibl>.</p>
               </note>
               <quote rend="block">
                  <lg>
                     <l>Però non terra, ma peccato ed onta</l>
                     <l>Guadagnerà,</l>
                  </lg>
               </quote>

era Carlo di Valois attizzato da Bonifacio VIII. La profezia tornò verità registrata dagli annalisti che 
tutti lo chiamano il <emph>Senzaterra</emph>. Onde chiunque in esse osservazioni attribuitemi, e 
raccorciate o ritradotte da voi, nominò <emph>Carlo di Valois Re di Napoli confederato di Papa 
Giovanni XXII</emph>
               <note place="foot">
                  <p>
                     <bibl>Ediz. cit., vol. I, pag. 128</bibl>.</p>
               </note>

— s'è ingannato. E perchè oltre la lancia, v'è anche la penna di Giuda; e forse voi siete 
giovani tuttavia, e taluno saprebbe indurvi a usarne senz'avvedervene, non vi rincresca un avviso 
d'uomo mezzo canuto. Adunque dove inserirete o quelle o altre anonime osservazioni per mie, 
comechè tornerebbe meglio il non nominarmi, farete di aggiungere: <hi rend="italic">Non però 
vorremmo affermarlo; poichè qualvolta uno scrittore vivente non ha lasciato che il suo nome si 
stampi, i traduttori, abbreviatori e compilatori indovinandolo, s'inganerebbero ; e manifestandolo, 
violerebbero la pubblica fede alla quale l'autore commette il secreto</hi>.</p>
            <p>Oggi quel nome di stampatore, che io trovo alla fine di ciascheduno de' vostri cinque 
volumi, mi vien ridicendo:

<quote rend="block">
                  <lg>
                     <l>Fa di saldar le ragion nostre antiche. —</l>
                  </lg>
               </quote>

Già da forse vent'anni addietro per compiacere a un amico dettai alcune osservazioni critiche 
intorno ad un suo poema del quale avrei voluto potere imitare lo stile; ma perchè il soggetto mi 
dispiaceva, furono rilasciate anonime a un giornalista. Dopo più tempo, il fondatore della vostra 
tipografia, ristampando in Brescia il poema, conferì quell'onore anche alle <hi rend="italic">Osservazioni dell'illustre, il quale non fu mai domato da' benefici né dalle 
ingiurie</hi> — e parendogli poca l'antonomasia, non gli dispiacque che le iniziali del nome 
mio la chiarissero. Se io le avessi disdette, mi sarei scemata l'amicizia dell'autore, e accresciuta 
l'inimicizia del mecenate: e tacendone, avrei giustificato il mondo a presumere ch'io lodava i versi 
per farmi benevolo chiunque li premiasse da re. Pur mi tacqui. Ma tosto il vostro tipografo 
ristampando le opere postume dell'Alfieri, lasciavale rimutare qua e là; e d'italiane rifacevale 
barbare:

<note place="foot">
                  <p>L'edizione fiorentina procurata dalla Contessa di Albany su gli autografi, 
porta <quote>
                        <hi rend="italic">Vittorio Alfieri scritta da esso</hi>
                     </quote> — e l'edizione 
bresciana corregge, <quote>
                        <hi rend="italic">scritta da lui medesimo</hi>
                     </quote>.</p>
               </note>

onde anche per così fatti insegnatori di stile e critica emendatrice d'autografi d'un grand'uomo, 
parvemi di chiamare la pubblica derisione tanto che li facesse rientrare in sè. E perciò dovevate voi 
lasciarvi citare per testimoni a provare ch'io era riarso d'invidia? Invidia di chi? Io mi stava, e sto, e 
starò solo. So che la storia italiana riducesi al computo de' tributi che abbiamo pagato, e al nome de' 
campi dove i forestieri hanno vinto o perduto giornate a dividere le nostre spoglie. Tuttavia per quel 
poco di età che preserverà la memoria de' nostri giorni, e rimarrà alcun rumore di tanti 
travolgimenti, e di teorie e di fazioni e di leggi; di giuramenti dati e spergiurati e ridati, e da 
spergiurarsi e ridarsi; e fra' nomi vostri e di tanti vostri demagoghi confederati e monarchi adulati e 
traditori e traditi tutti; e fra tante signorie rinnegate e servite da voi quasi tutti, uomini letterati e 
patrizi canuti, rivestiti di ricchezze e di alte magistrature e di titoli nuovi; e fra le costituzioni, e 
politiche massime, e religioni santificate ed esecrate, e tutto in venti anni, pur so che ove prima 
quegli anni non siano dimenticati in Italia, il nome mio starà solo; il giuramento mio starà unico; e 
solo un sentiero mostrerà l'orme de' miei passi, e gli ostacoli che ho affrontato: ogni parola scritta da 
me rivelerà sempre le stesse opinioni, e non additerà che una meta; e dirà che nè cura di fortuna o di 
vita prevalse mai su la mia sollecitudine per l'Italia. La natura, l'educazione e la fortuna avevano 
congiurato a distinguere voi da me. Errai forse nelle opinioni; e sarò di certo esecrato da' nuovi frati 
storici della vostra letteratura: ma starò solo.</p>
            <p>L'espediente di promovere l'indipendenza de' popoli per forza di penne, mi pareva anzi 
imposto necessariamente dal costume de' tempi, che utile. Oggi tuttavia moltissimi in Europa ne 
fidano: pur a me, come anche a un più savio che consideravalo or fanno due secoli, si mostra 
presagio di vanissima servitù.

<note place="foot">
                  <p>
                     <quote>«.... <foreign lang="fra">l'escrivaillerie semble estre 
quelque symptome d'un siècle débordé. La corruption du siècle se fait par la contribution 
particulière de chascun de nous. Les uns y confèrent la trahison, les autres l'injustice, l'irréligion, la 
tyrannie, l'avarice, la cruauté, selon qu'ils sont plus puissants; les plus foibles y apportent la sottise, 
la vanité, l'oisiveté; desquels je suis</foreign>.» <bibl>MONTAIGNE, liv. III, ch. 
9</bibl>
                     </quote>.</p>
               </note>

Nè io ignorava che tutte quelle mie scritture erano povere di dottrina, e ruvide d'arte; e che il merito 
dell'ingegno e della dottrina e della esperienza, era vostro. Ma che io ve ne portassi invidia, voi 
l'andrete tuttavia ridicendo; non però vel pensate. A due che m'avevano preceduto, insegnandomi a 
rivolgere la letteratura a utilità della patria, chi fu mai più riconoscente di me? Io del Parini ho 
spesso esagerato anche i meriti. L'atrocissimo abborrimento, e le calunnie codarde, e poi le 
persecuzioni apertissime di molti patrizi milanesi — e ne dicevano anche il perchè — 
a che mi vennero? Da ciò solo: correvano medaglie battute al Marchesi cantante eunuco loro 
concittadino, ed io rinfacciava ad essi che lasciassero le ossa del loro concittadino Parini giacenti 
per avventura presso a' ladroni mandati in uno de' cimiteri plebei dal carnefice. La riverenza mia 
verso l'ombra dell'Alfieri pareva delitto, perchè era fatta spettro increscevole a Napoleone. Il 
tipografo vostro che andava accattando patrocinio da tutti, trovò taluni che lo addottrinarono a 
meritarselo: quindi l'edizione sua delle opere postume dell'Alfieri fu illustrata da un vecchio patrizio 
piemontese, per denigrare nel poeta i difetti dell'uomo: e non molto innanzi in Toscana i begli 
ingegni avevano gareggiato a provare ch'era tragico minore d'assai de' francesi; e fu chi riportò la 
corona. A me nel mio secreto doleva che il grande Italiano armeggiando con virulenza di satire in 
vituperio della nazione francese, avesse intristito il suo nobile ingegno e gli ultimi anni della sua 
vita. Il disprezzo ostentato, e il rancore rovente, e le minacce di vendette, rivelano impotenza ed 
inerzia. In questo nocque esso pure agl'Italiani, quand'ei più che ogni altro poteva divezzarli dal 
sedere frementi a bestemmiare forestieri, e servirli. La tirannide democratica e poscia la militare 
ch'egli aveva veduto ignominiose al genere umano e alla libertà, lo avevano fatto disperare di tutto. 
E non per tanto la Francia aveva e pagato di sangue lezioni politiche per insegnarle all' Europa, e 
conquistata l'Italia col sangue suo per l'uomo dal quale le città nostre racquistavano unione e leggi 
men putride, e redenzione da' frati, e armi agguerrite. Pure quell'uomo non aveva patria, se non un 
trono rapito di sotto a' cadaveri, e doveva e tuttavia stabilirlo sopra cadaveri; però stava a rischio di 
vacillare: e a noi per afferrare l'opportunità era da sterpare ogni usanza e lingua e setta di forestieri; 
e cospirare con l'odio e l'armi d'ogni nazione a ogni evento contro il solo tiranno per rimanerci liberi 
come gli altri. Ma l'abbominazione perpetua ad un popolo di conquistatori, eloquentissimo nelle 
lettere, grande e terribile negli errori, e discepolo anch'esso della sciagura, a me non pareva virile nè 
utile. Se non che un concorso di accidenti e di noie ch'ei tacque nella sua <title>Vita</title>, e la 
tempra sua naturale più ch'altro, avevano abbandonato l'Alfieri all'ira e alla malinconia, ch'ei 
nominava sue furie.

<note place="foot">
                  <p>Vedi una delle sue poesie liriche che incomincia:

<quote rend="block">
                        <lg>
                           <l>Due fiere dive, anzi due furie atroci</l>
                           <l>Trar non mi posso, misero, dal fianco.</l>
                        </lg>
                     </quote>
                  </p>
               </note>

Non però domarono le forze dell'anima sua, e le raccolse per morire da uomo —

<quote rend="block">
                  <lg>
                     <l lang="lat">Salve mihi, maxime vates,</l>
                     <l lang="lat">Aeternumque vale: nostros fortuna labores</l>
                     <l lang="lat">Versat adhuc, casusque iubet nescire futuros.</l>
                  </lg>
               </quote>
            </p>
            <p>Per altro quel suo Misogallo non era pubblico. A me pareva religione di non patire che il 
suo cessasse d'essere nome sacro. I sospetti principeschi, e i puntigli nazionali e accademici 
cominciavano ad adombrare delle sue tragedie; e i capitani dell'eunucomachia perfidiavano a 
volerle fare sgabello al trono del Metastasio. Pur mentre l'Alfieri ricordava dispettosamente i Galli 
francesi castrati a ballare frenetici e battere timpani e scannarsi per gara di sacerdozio nel 
Campidoglio, ei procacciava che i Galli italiani cessassero dal gorgheggiare, sacerdoti castrati 
anch'essi, i salmi nel Vaticano e le amorose smancerie ne' teatri. Sacerdoti sono, pur troppo, que' 
molti a' quali la mutilazione non può conferire orecchio musicale negato ad essi dalla natura. Perciò 
li consacrano preti tanto che si guadagnino la vita celebrando la messa; e portano i loro genitali 
appesi al collo con un cordone come sante reliquie di martiri. Così viene riconciliato il Levitico alla 
disciplina del celibato; e per la infallibilità del Sommo Pontefice, ridiventano uomini — e 
queste che a' forestieri parranno novelle, ricominciano a perpetuarsi verissime agl'Italiani. Or, da 
che questa crudele libidine, da Semiramide in qua, gira a infamare il globo terracqueo, non vi 
pareva egli tempo anche per noi che gli eunuchi e le loro canzonette sacre e profane e que' timpani 
si ritornassero a' serragli dell'Asia?

<note place="foot">
                  <p>
                     <quote>
                        <foreign lang="lat">Semiramis teneros mares castravit 
omnium prima</foreign>. <bibl>Ammiano Marcellino, lib. I, 24</bibl>
                     </quote>. — Ma è 
storico tardo, e l'invenzione per avventura è più antica.</p>
               </note>
            </p>
            <p>Il tipografo vostro per giustificare le sue correzioni allo stile dell'Alfieri, fu dunque 
animato ad avventarmisi a corpo morto, e punirmi d'invidia maligna e di ingratitudine a tradimento; 
onde dettò e pubblicò quel suo libretto col titolo: <title>Alcune Verità a Ugo Foscolo</title> 
— e questa «Che io essendo tuttavia debitore di non so quanto denaro alla sua ditta, 
pur lo derisi». — E però riportandomi a' libri maestri della sua ditta, e alla sentenza di 
arbitri sperimentati, ei si scelse Luigi Mabil, elegante scrittore, onestissimo padovano vostro, e 
secretario generale del Senato; ed io mi tolsi Andrea Briche, uomo francese non discaro alla corte, 
ma senza impegno di parti, e ritrosissimo a maneggiare livori e raggiri. Così stando alle ragioni del 
dare ed avere di esso tipografo, gli arbitri definirono: — «Che io non gli stava debitore 
d'assai nè di poco; e che anzi il bilancio pendeva tanto quanto a mio credito». Scrissero e 
soscrissero il compromesso; e sotto a' loro occhi fu ricopiato, lungo quant'è, dal tipografo: e firmato 
da esso, e serbato da me secretissimo. D'allora in qua promettendogli carità cristiana, lasciai che per 
quindici anni tutte le sue <title>Verità</title> trovassero apostoli; e n'ebbero, e ne hanno parecchi;e 
camminano predicandole per evangeli.</p>
            <p>E spero a voi sarà prova, editori dottisimi della Divina Commedia in Padova, che se la 
nuova accusa d'impostura venale, intentatami dal critico padovano, non avesse toccato se non me 
solo, io avrei continuato a tacere. Pur se mai, che nol credo, il vostro tipografo riparlasse, gli 
manderò incisa puntualmente e stampata tutta la sua scrittura; e depositerò l'originale con due d'altri 
valenti fra gli atti di qualunque notaro pubblico a lui piacesse deputare. Gli altri erano, e credo siano 
tuttavia, gazzettieri stipendiati a denigrare or l'uno or l'altro per intimare al popolo obbliquamente 
ch'erano malveduti da' superiori; e la libertà della stampa non concedeva che le giustificazioni e le 
mentite turbassero la pace de' re e la concordia de' cittadini.</p>
            <p>E non per tanto anche a queste gazzette i tempi avevano portato riparo: sì perchè 
l'amministrazione pubblica tuttavia stavasi in mani italiane; e sì perchè l'educazione militare aveva 
destato la generosità del pudore; nè patrocinio di principi redimeva i codardi dall'ignominia. Le tre 
<emph>Polizie</emph>, l'una del Ministro a vegliare sul Regno; l'altra del Vicerè a vegliare sopra 
tutti i ministri, e la suprema del Re a vegliare sul Vicerè, comechè apparentemente ignote l'una 
all'altra, non potevano fare che talune delle loro spie stipendiate e dilettanti non si affratellassero ad 
aiutarsi. Molte trame cortigianesche arrivavano alle orecchie de' ministri assai prima che fossero 
ordite. Ho tuttavia sotto gli occhi assai nomi e fatti e fasti e apparecchi di polizie in alcuni fogli che 
m'erano fidati di tempo in tempo affinchè sapessi camminare dove giacevano poste le reti. Co' 
gazzettieri che ruminavano d'accusarmi d'<emph>intenzioni</emph>, altro partito non rimanevami, 
da questo in fuori, ridicolo, di mandare ad essi un uomo militare, a interrogarli intorno alle loro 
intenzioni, ed onorarli d'un polizzino di sfida: — ridicolo partito e tristissimo, tanto più 
quanto a me ed agli amici miei non era difficile l'indovinare che il duello sarebbe stato rifiutato a 
ogni patto. Pur nondimeno, senz'esso, uno di quegli editori non avrebbe levato dal torchio un foglio 
già preparato; e mi provvide d'un altro suo, tutto autografo, promettendomi che le mie intenzioni 
politiche non sarebbero più nominate né in bene nè in male. All'altro editore, perciò che 
rappresentava i vicesecretari de' secretari francesi del Vicerè, che erano proprietari della gazzetta, 
parve debito suo d'affrontarmi <foreign lang="fra">en homme d'honneur</foreign>. Pur a' suoi 
padroni importando che le faccende delle secretaríe non diventassero militari, gli ricordarono che i 
puntigli d'onore stanno male agli uomini di Stato. Però alla presenza d'uno di que' secretari si 
disdisse di quante intenzioni politiche m'aveva apposte, o m'apporrebbe per l'avvenire. Il 
valentuomo essendosi poi ricovrato agli stipendi della polizia tedesca, s'è forse dimenticato della 
promessa; ed io ne lo sciolgo. Ben gli ricordo ch'io vorrò, quando che sia, pubblicarla; e varrà forse 
alla salute d'altri che vivono ne' miei rischi d'allora.</p>
            <p>Bensì la sentenza d'arbitri onesti desunta da' libri de' conti del vostro tipografo importa 
ch'esca oggimai dal secreto. Le calunnie politiche oggi montano poco, ma le altre, quanto io più le 
dissimulo, tanto più crescono e si dimostrano giustificate dalla mia povertà. Però il critico padovano 
ultimamente s'è argomentato a convincermi di avere foggiate o smerciate frodolentemente per vere 
le lettere italiane del Petrarca. Non però gli fu assai di vilipendermi in quella sua lettera stampata in 
Padova. Un'altra ei ne scrisse sotto sigillo a Lord Holland; e ch'io non vidi. Ma che le accuse secrete 
fossero più maligne, me lo rivela la risposta fattagli da quel signore e mandatami in copia, che io me 
ne giovi; e mi basterà ricopiarne un estratto.

<quote rend="block">
                  <text>
                     <body>
                        <p lang="eng">In your private letter to me, you seem to apprehend from that circumstance that Mr. 
Foscolo is responsible for their authenticity; that he either procured — them for me or 
persuaded me that they were genuine; and that if not genuine they must have been recently forged 
by others to impose upon him and me, or by him to impose upon the public. All this is quite 
incorrect. The Mss. have been in my possession more than twenty years. I, and others more 
competent to form a judgment on such matters than myself, have always considered them as 
authentic letters of Petrarch, long before Mr. Foscolo saw them, and long before I was acquainted 
with that very learned and eminent man. — If there has been any deception between Mr. 
Foscolo and myself, I must have deceived Mr. Foscolo, not Mr. Foscolo me, for I shewed him the 
letters with a strong assurance of my conviction (a conviction still unshaken) that they were in the 
hand–writing of Petrarch. — They are now before me, and whether they be the 
genuine letters of Petrarch or not, I can safely affirm upon my honour that they are the same that I 
purchased as such in October 1804.</p>
                        <closer>
                           <dateline>
                              <date>
                                 <foreign lang="eng">Holland House, 16 September 
1824</foreign>
                              </date>
                           </dateline>.</closer>
                     </body>
                  </text>
               </quote>
            </p>
            <p>Nel rimanente della risposta il critico padovano fu ragguagliato da Lord Holland del 
paese e della libreria ove gli autografi erano stati acquistati; e degli accidenti che poi li facevano 
smarrire e ritrovare fra' libri miei; e della opportunità esibita a chiunque fosse deputato da Padova di 
esaminarli, e darne giudizio. Se non che forse tante discolpe saranno malignate come continuazioni 
dell'impostura fra me e il nobile possessore di false curiosità. Qui moltissimi uomini d'alto affare 
pur sanno che da cinque anni e più non mi vedono nella casa del Lord Holland. Ben io mi torrei di 
abitare con lui in una prigione; ma altri sono gli studi delle ore mie, e gli obblighi dell'esilio; e 
d'altro è occupata la vita e la mente de' Pari d'Inghilterra e del nipote di Carlo Fox. Onde mi afflisse 
amarissima più che altra al mondo l'accusa avventata dal critico padovano. Or se da quindici mesi 
da poi che gli arrivò la risposta, ei ne ha fatto pubblica ammenda, io lo ringrazio; se no, il nome suo, 
bench'ei l'abbia stampato a piè della lettera, giovimi che non sia ricopiato da me. Io non era più 
fanciullo in Padova, ed ei più provetto mi conduceva nel palazzo d'un vescovo, a quanto ricordomi, 
a vedere per la prima volta il ritratto di Dante, che mi sta tuttavia parlante nella memoria, e con esso 
la gratitudine per la mia guida. D'allora in qua non so mai che favore nè ingiuria nè consuetudine 
alcuna di lettere o di parole occorresse fra noi; nè so d'averlo riveduto più che una o due volte. Pur 
se a lui pareva che, l'assalire il nome mio gli facesse merito co' ministri di casa d'Austria e la mia 
infamia giovavagli alla sua fortuna, o all'ambizione sua letteraria, io sarei stato indulgente a lui 
come ad altri. Ma e a che e perchè in queste miserie travolse senza rispetti anche il nome d'un uomo 
illustre?</p>
            <p>Altre due lettere, le quali pur non potevano se non arrivarmi sott'occhio, furono scritte or 
sono sett'anni a Lord Byron e a Giovanni Hobhouse, gentiluomo inglese del Parlamento; e l'uno 
d'essi pur vive, e siami testimonio come a me bastò di provare alcuni fatti, e mostrai documenti in 
prova dell'onor mio; ma che nè alcuna parola mai di esse lettere o intorno ad esse fu pubblicata da 
me, e che del rumore poi fattone nella <title>Biblioteca Italiana</title> non ebbi nè voce nè parte. 
Or chi mai crederebbe che lo scrittore d'esse lettere era uno de' pochissimi a' quali poche ore innanzi 
di avventurarmi all'esilio perpetuo, dissi addio, e gli mandai il tavolino sul quale io studiava, e forse 
sovr'esso ei scriveva imputandomi cose ch'ei pur sapeva che non erano vere? Poscia dal lago di 
Ginevra, dov'ei visitava Madama di Staël, m'invitò in nome di lei ad esserle ospite. Non vi andai, nè 
risposi; quand'allora io mi ricovrava dalle persecuzioni dell'Austria di Cantone in Cantone fra' 
miseri Svizzeri, i quali avevano imparato anch'essi il diritto regio di dissigillare ogni lettera, e 
rassegnarla agli ambasciadori della Santa Alleanza; ed egli aveva padre e fratelli e casa e madre in 
Italia, e dovea ritornarvi. Fosse ch'ei s'adirasse, o del mio non rispondere, o più veramente dell'avere 
io taciuto i suoi meriti letterari ne' libricciuoli ch' io scrissi, non so. A' dotti il non essere lodati così, 
pare indizio di poco amore; onde molti mi si fecero inimicissimi per colpa, della quale non vorrei 
mai fare pubblica ammenda. Ben fra le secrete denunzie di lui, e fra le stampate del critico 
padovano traspira questa — Che io mi sono con pochi meriti procacciato gran capitale di 
autorità letteraria. — Parrebbe dunque ch'io per invidiosa avidità di rinomanza non abbia 
propagato nell'Impero Britannico i meriti veri d'illustri viventi in Italia. Esopo diceva: — Il 
pesce di lago arrivò a caso nel mare; e tutti gli davano il benvenuto. Pur si rimase pesce di lago. 
— Or, se i più illustri fra voi tutti e d'ogni altra terra europea verranno a raccogliere il 
benvenuto, s'accorgeranno che la favoletta fors'anche alludeva a un mare di letteratura; e niuno di 
voi potrà vivere se non pesce di lago.</p>
            <p>Molta celebrità mia la trovai qui, apparecchiatami da forse tre anni innanzi ch'io venissi 
a goderne; e lo riseppi sino da quando un italiano vestito in abito mezzo militare britannico, dopo la 
rovina di Napoleone, mi presentò una lettera commendatizia. Io l'accoglieva, da più giorni, finchè 
taluni accorsero a darmi prove innegabili che il mio nuovo amico era estensore ed editore d'un 
giornale letterario in Londra; e in esso — per addottrinare il <title>
                  <foreign lang="eng">Quarterly Review</foreign>
               </title> che senza triste intenzioni aveva novellato, esso 
pure, de' fatti miei — la mia vita era descritta da mano maestra, e mi vidi rappresentato 
prostrato ogni giorno a' piedi di Napoleone ad accattare elemosina, e ogni notte a dormire ubbriaco 
nelle taverne. Or è il vero notissimo a chiunque mi ha mai conosciuto, che nè per esempio di grandi 
poeti, nè per sentenze de' dittatori dell'arte,

<quote rend="block">
                  <lg>
                     <l>
                        <foreign lang="lat">Nulla placere diu nec vivere carmina possunt</foreign>
                     </l>
                     <l>
                        <foreign lang="lat">Quae scribuntur aquae potoribus,</foreign>
                     </l>
                  </lg>
               </quote>

a me non fu mai dato di vincere la natura astemmia. Che se m'è convenuto ricorrere alle volte al 
vino per medicina, l'antichissima ripugnanza m'ha pure costretto anche sotto questo cielo di nebbia 
di farne senza; e per la longevità de' miei versi spererò nella sentenza di Pindaro: <hi rend="italic">Ottima è l'acqua</hi>. E quanto sia vero altresì che apparecchiandomi a rappresaglie, 
pur non mi curai di effettuarle, questo narratore o editore delle notizie della mia vita vorrà esserne, 
spero, mio tacito testimonio. D'ammende poi fatte da esso, e da altri, per equità o verecondia, o 
paura, io non so farne merito. Umana ragione a placarmi mi è stato sempre il sapere che a 
ciascheduno di noi tutti è pur forza di vivere con quella tempra, e non altra, di cuore, ricevuta dalla 
natura; e con essa, e non altra, è destinato a disvincolarsi a ogni modo fra le strette della fortuna. 
Comechè tutti parlino di coscienza, confesso che la mi pare in noi tutti composta anch'essa di 
sangue e di fibre e di nervi assai resistenti, ma dove più, e dove meno, come tutte le altre doti, 
dissimile anch'essa in ciascheduno di noi; nè forse v'è azione la quale in alcuni non possa essere 
giustificata dalla coscienza. Or chi se ne adira, s'adira con la creatrice natura, e con la necessità 
delle cose, le quali di certo nè curano nè sanno se noi ci adiriamo, e ci lasciano impazzare anche in 
questo. In Italia — un altro mio biografo narra, ed è vero — <hi rend="italic">io 
viveva sempre al cospetto dell'universale</hi>,

<note place="foot">
                  <p>Notizie citate dianzi nel volume della <title>Biblioteca scelta</title> del 
Silvestri.</p>
               </note>

con vita alteramente svelata. Forse allora per le accuse intentatemi, le fortune d'alcuni potevano 
migliorarsi; forse la mia salute pericolava; non mai però la fama d'integrità, che sola poteva dare 
eloquenza efficace alle mie parole, poteva essermi macchiata da voci di gazzettieri e di cortigiani. 
Bensì a chi non ha patria non restano, al parer mio, se non i rifiuti della sua vita; onde qui avrei 
voluto potere occultare la mia. Gl'Inglesi, con quanti io mi sono domesticato, pur sanno che alle 
umane accoglienze io vivo riconoscente, ma che senza parere vano potrei dire di me: 
<quote>
                  <foreign lang="fra">Je suis un de ces galanthommes qui par courtoisie n'aiment 
aucunement débiter leur caquet à l'advenant</foreign>
               </quote>.

<note place="foot">
                  <p>
                     <bibl>MONTAIGNE, credo nel cap. <title>
                           <foreign lang="fra">Des 
trois commerces</foreign>
                        </title>
                     </bibl>.</p>
               </note>

M'era cara la consuetudine di taluni; e tanto, ch'io per poter cambiare liberamente

<quote rend="block">
                  <lg>
                     <l>Questi veri dell'uomo alti tesori,</l>
                     <l>Vedere amici, udire e dir parole,</l>
                  </lg>
               </quote>

con tre o quattro di essi — che forse un giorno nominerò — mi chiuderei in prigione. 
Bensì alle loro accoglienze onorevoli, e alla ospitalità splendida qui più che altrove, io rispondeva, a 
fatica adescato dalla curiosità, che ora se n'è ita con gli anni. — E più che lodi o celebrità, 
poscia ch'ebbi perduta ogni speranza di patria, a me stava a cuore la pace di voi tutti e la mia. Il 
silenzio è padre di pace; e quantunque a due grandissimi fra' filosofi paresse che <quote>
                  <hi rend="italic">il tacere tutto solo e il nudrirsi del proprio cuore sia grave calamità</hi>
               </quote>
               <note place="foot">
                  <p>
                     <bibl>OMERO, Iliade, VI, 200–202</bibl>; e su quel testo, 
BACONE, ne' suoi <title>Saggi</title>, discorre de' <hi rend="italic">cannibali del loro 
cuore</hi>.</p>
               </note>

— a me riesce inesausta e libera voluttà. A molti, o in altra fortuna, o più veramente con 
diversa indole d'anima, sono indispensabili altri piaceri e bisogni; e in ciò, o che m'illudo, io 
qualvolta non mi disviavano dagli obblighi al mio sistema, fui sempre compiacente ad ogni uomo. Il 
tipografo può farmene fede; e quando mai mel negasse, due lettere che mi serbo l'affermeranno. 
Mentre io dileggiava la sua critica emendatrice, non però mi ristava dal sollecitare a sua richiesta 
dal ministro del Tesoro e dal ministro dell'Interno un prestito che bisognava a' suoi traffichi; ed ei 
l'ottenne. Se non che gli occorrevano intercessori potenti per aiuti più utili: e da che io non ignorava 
come taluno aveva dato intenzione di patrocinio al libretto delle sue <title>Verità</title>, io 
pubblicando la sua confessione, avrei punito in lui la viltà del più forte. Ad altri era necessità 
d'insidiarmi per obbedire o a circostanze non molto dissimili, o alle loro passioni. Quel mio 
visitatore, mentre veniva conscio com'egli era stato a ogni modo inventore o complice di laide 
novelle a infamarmi, ne sentiva rimorso per avventura, più che vergogna, da ch'ei mentiva per 
debito d'arte. Era arrivato sequestrato dalla fortuna in quest'isola, mentre la lunga guerra della 
rivoluzione europea doveva anche dagli Inglesi essere guerreggiata a colpi ciechi e strepito 
d'artiglierie e di parole. Onde a volere vilipendere il Regno Italiano di Bonaparte, gli amministratori 
di vituperi politici in Inghilterra non potevano trovare artefici di calunnie nè più atti, nè più 
necessitosi degl'Italiani.</p>
            <p>E oggimai da mille anni e più la Discordia calunniatrice è fatale all'Italia. Da principio 
Napoleone l'aveva istigata a imperversare fra le sètte ecclesiastiche, le patrizie, le popolari, e la 
moltitudine misera e le città; e impediva confederazioni e congiure contro a' Francesi. Poscia 
frenavala con mano potente, a farsi stromenti di futura grandezza la Repubblica Cispadana e la 
Traspadana; e le vedeva pur accanite, e le riuniva nella Cisalpina; e poi nell'Italiana, e se ne chiamò 
Presidente; e finalmente in quel Regno. E mentre assumevasi la corona di ferro, le animosità 
pubbliche già da più tempo stavano mute: nè la calunnia contro individui parlò efficace se non 
molto più tardi, e solo in quanto ei sussurravala a' suoi gazzettieri. E non ha pasciuto mai la 
discordia se non con le gare dell'oro e di titoli ch'ei prodigava ad ogni uomo, e a voi più astutamente 
che ad altri, uomini dotti; e v'ebbe opportuni più forse ch'ei non s'era sperato. Dianzi ho notato 
com'ei procedeva cautissimo più con voi che con altri. Ma quindici anni allo storico osservatore 
attentissimo de' progressi della servitù degl'ingegni parevano <quote>
                  <foreign lang="lat">grande 
mortalis aevi spatium</foreign>
               </quote>.

<note place="foot">
                  <p lang="lat">
                     <quote>Ingenia studiaque oppresserie facilius quam 
revocaveris. — Quid, si per quindecim annos, grande mortalis aevi spatium, multi fortuitis 
casibus, promptissimus quisque saevitia principis, interciderunt? <bibl>Tacito, Agr., 
III</bibl>
                     </quote>.</p>
               </note>

Senz'altro, se il dittatore dell'Europa non avesse mai veduto la Russia, i vostri pentimenti, in pochi 
anni vedendovi fatti servi di provincia francese, sarebbero tornati stoltissimi, e ogni mia 
perseveranza mi avrebbe meritato debitamente il nome di mentecatto. Per allora hanno dato più 
onore a me che alla verità quanti dissero che cinque anni innanzi, per colpa di quelle mie dottrine in 
Pavia su l'origine e l'ufficio della letteratura, le cattedre che non insegnavano giurisprudenza, o 
matematiche, o medicine, furono tutte a un tratto abolite.</p>
            <p>Ben è il vero che allora la filosofia morale, e la storia, e le antichità, e le lingue orientali, 
e con esse la greca dopo tanti secoli e l'italiana letteratura e la poesia tacquero nelle tre Università 
del Regno d'Italia. Non però Napoleone mai sel pensava; nè il Vicerè e la sua corte avrebbero ardito 
di promovere la rovina d'istituzioni venerabili al mondo. Un poeta tragico aveva dimostrato che gli 
scienziati promovono il potere assoluto del principe; e che i letterati, ove non vivano mendichi, 
sono utili a' popoli liberi.

<note place="foot">
                  <p>
                     <bibl>ALFIERI, <title>Del Principe e delle 
Lettere</title>
                     </bibl>.</p>
               </note>


— Un poeta d'opere buffe per gl'istrioni cantanti, e di baie contro all'ombra del Tragico, era 
nato creato a ciarlare buffone e spia involontaria, e a raccontare le sue magagne, e non avvedersene; 
e dilettava di mille novelle gli ozi de' grandi del Regno, e i secretari e vicesecretari di corte. Fu 
dunque addottrinato a intrattenerli di progetti di regia munificenza, e delle meraviglie dell'istruzione 
universale a' ricchi ed a' miseri, e de' Licei alla francese. Or se i cortigiani, avvedendosi che la 
chiacchiera del matto era obbliqua prudenza de'primati del Senato e dell'Istituto Reale, e 
n'avvisarono il Re, non era loro obbligo? non fu egli ben fatto? Questi cenni non siano pochi a 
persuadervi ch'io al pari di alcuni fra voi so troppo il come e il dove più mesi innanzi ch'io perorassi 
quel discorso mal arrivato, ogni alterazione era stata macchinata, apparecchiata e maturata a 
scoppiare subitanea, sì che non potesse ottenere temperamenti nè indugi nè pure dagli uomini che s' 
accorgevano d'averla istigata. Esaltarono adunque la munificenza del Massimo Augusto; nè ad essi 
ne dolse così che per loro consolazione non raccogliessero i frutti che avevano aspettato in premio 
de' loro consigli. I professori ch'erano trovati a fatica per tre sole Università, popolarono 
ventiquattro Licei, organizzati, com'essi dicevano, a immagine d'illustri Università. Erano 
moltiplicati da voi; eletti da voi; patrocinati da voi; lodati da voi; devoti a voi; e fautori indefessi del 
monopolio vostro di passioncelle e di vanità letteraria. Ma erano stipendiati dal tesoro del pubblico 
miseramente, perché mezze forse le entrate del Regno non avrebbero potuto fare che tanti dottori di 
tutte discipline e scienze godessero d'emolumenti sufficienti a non farli deridere da' loro discepoli, e 
dalla plebe. Tapinavano con le mogli e co' figli a sedere di cattedra in cattedra. E se molti non 
avevano imparato mai cose che pur insegnavano, scusavali che si guadagnavano pane e null'altro; e 
che in tutti gli umani conforti vivevano peggio de' vostri servi. Lodavano voi; vendicavano voi 
contro gli emuli vostri; compilavano a loro potere i vostri meriti ne' giornali; e vi davano avvisi 
della vostra eterna celebrità e della loro gratitudine eterna diffusa ed infusa ne' cuori di giovanetti 
acciocchè tutti benedicessero voi. Frattanto il Reale Istituto.... — or lasciamo andare. 
Volgetevi a riguardare a' nostri vent' anni. Bologna, Venezia e Pavia, e la casa d' Austria più ch'altri, 
cercando tutta l'Italia avevano adunato professori consultati da' principi nelle pubbliche difficoltà, 
trattati da' ministri di Stato da pari a pari: e Bonaparte e vittorioso accorreva a visitarli, e vedevali 
moderatori di gioventù altera di privilegi e d'immunità, e forse non ne hanno altrettanti le due 
Università d'Inghilterra. Pur dopo i vent'anni, Bonaparte lasciò professori a' quali ogni loro padrone 
sfacciatamente s'attenta di dire: <hi rend="italic">Vogliamo da voi sudditi obbedienti e non 
dotti</hi>.</p>
            <p>Il vertice de' tempi, ch'il niega? fosse che il Dittatore universale avesse — o 
rovinato o predominato, avrebbe alterato e queste e molte altre umane istituzioni, a ogni modo. Voi, 
per magnanimi che foste mai stati, vi sareste trovati egualmente, come pur foste, ravviluppati e 
raggirati quasi atomi fra le rovine di popoli e di monarchi. Ma certamente niuno, se non l'Arbitro 
onnipotente dell'universo, poteva mai presagire che l'uomo il quale pareva che avesse raddensato 
quel vortice di tempeste per governarlo a suo grado, sarebbe stato raggirato anch'esso a quel modo. 
Or dove fosse caduto altrimenti, quali provvedimenti avete voi preparati affinchè la vostra patria, le 
vostre fortune, la dignità dell'anima vostra, e la vostra fama non precipitassero a incadaverire nella 
sepoltura d'un uomo solo? E anche cadendo com'ei pur è caduto, se voi da principio senza troppo 
resistergli aveste soltanto mostrato di non volere mai fare le parti di ciechi e di vili, io, comechè 
profeta funesto, oggi godrei non foss'altro di poter dire con tutti voi e gl'Italiani all'Europa: non 
siamo stati nè ciechi nè vili. Ma oggimai chi mai vorrà dirlo, e chi crederlo? Bensì tutti sanno che 
Napoleone rovinando lasciava ricchi parecchi di voi; e alcuni in nobili dignità; e tutti, chi poco e chi 
molto, insigniti di titoli; ma tutti infami per sordide adulazioni; odiati per troppi favori; non creduti 
da uomo veruno, e vilissimi al vostro padrone ed al volgo, e bramosi insieme e tremanti non forse il 
mondo co' vostri nomi oda la storia dell'età nostra.</p>
            <p>L'animo mio è di non rivelare se non sommariamente, e pochissime e in generale, delle 
circostanze le quali precipitarono la rovina del Regno; e forse non poteva impedirsi. Pur se quando 
poteva essere eroica fu ignominiosa, le colpe erano comuni a noi tutti, da' soldati in fuori, non 
domati nè illusi, bensì da' loro ufficiali minimi e sommi furono lasciati perplessi. Niuno prevedeva 
ciò che avverrebbe; nè vedeva ciò che pur avveniva; e niuno oggi sa come avvenne. L'anno 
appresso parlandone a tre o quattro degli interlocutori del Congresso di Vienna e di Parigi, m'avvidi, 
e se ne accertarono, che dalla mappa geografica in fuori dell'Italia, avevano veduto più addentro 
d'assai ne' Monti della Luna che dividono l'Africa. Rimase storia negletta, perchè non è di molto 
momento alle altre nazioni, e forse il saperla ritornerebbe anche a loro vergogna. E quel tanto ch'io 
ne vidi, non posso narrarlo con fede tacendo nomi; ed affliggerli di amara e inutile verità non vorrei. 
Io con la rotta di Lipsia udii che gli avanzi delle armi italiane s'affretterebbero dalla Germania a 
riunirsi agli altri venuti dalla Spagna, e alle nuove leve, sì che fra tutti difenderebbero 
l'indipendenza italiana. Onde senz'altra licenza, parvemi d'abrogare il mio esilio, e verso la fine 
dell'anno 1813, partitomi di Firenze, riassunsi obblighi militari presso il ministro della guerra 
tornato a que' dì dall'esercito.</p>
            <p>Il Principe Eugenio, ch'era stato allevato ne' campi di vincitori e di capitani, ma più 
ch'ogni altro sotto la verga del loro maestro, aveva imparato a guerreggiare, e a temere ad 
acquistarsi regno da sè. A dirne il vero, pareva nato solo a regnare in tempi tranquilli, dotato 
com'era di forte senso comune; di cuore perplesso, a chi non sapeva incalzarlo; amorevole, non però 
liberale, nè confidente; poco magnifico, se non in cose che potevano fruttare o rivendersi a un tratto; 
e prontissimo a sentirsi predominare dalle menti e dalle anime superiori alla sua. Napoleone 
esaltavalo, sì per ira a Murat, che più d'una volta negli anni addietro aveva tenuto pratiche con gli 
alleati dell'Inghilterra; e sì perchè quanto <add resp="ed">più</add> ardevano risse d'invidie 
politiche e caserecce fra que' due, tanto meno ei stava in sospetto di vedere disobbedita la sua 
dittatura in Italia. Peggioravano le sue vicende: e per quanto altri gli scrivesse preghiere e ragioni 
manifestissime, non volle mai dichiarare indipendente quel Regno. Eugenio standosi in forse, pur 
gli doleva di perderlo. Agli ordini che l'Imperadore mandavagli di accorrere con tutti i francesi 
verso Lione, rispondeva il vero, «Che Murat sotto colore di federato austriaco, s'era 
accampato sul Mincio a far pratiche co' generali italiani». Pur quantunque Napoleone 
incalzato in Francia ripetesse i comandi, la sua trista fortuna aveva insegnato anche all'umile suo 
creato di non obbedirgli. I Francesi scuorati e ardenti solo di ripatriare, furono di facile illusi dal 
grido d'Eugenio, <foreign lang="fra">Honneur et Fidélité</foreign>, mentre ch'ei non pertanto 
spianavasi andirivieni a maneggiare patti con casa d'Austria. Pur Murat aveva cuore più 
cavalleresco d'assai; temeva anzi il volto che le armi de' francesi d'Eugenio e i Napoletani — 
che se non fossero irremediabilmente ciarlieri sarebbero consiglieri astuti e guerrieri più saldi 
— aggiungendo avvisi ad avvisi e propalando per troppo zelo ogni cosa, e più ch'altro il loro 
odio a' Francesi, straziavano la mente poco gagliarda di quel misero re, che riputavasi prigioniero 
fra' suoi. Invano alcuni degli altri Italiani gli ripetevano per lettere e messi ch'Eugenio aspirando a 
corone sarebbe stato contento d'oro e di feudi in Germania; che i Tedeschi della Lombardia si 
divorerebbero in un subito l'Italia meridionale; che i principi dalla Sicilia avevano sempre 
riconquistato il trono di Napoli; ma da quel trono non avevano racquistata mai la Sicilia; che gli 
alleati non avrebbero patito un re giacobino; nè i Borboni <add resp="ed">un re</add> non 
Borbone, nè Bonaparte un capitano ribelle. Il re febbricitante di passione in passione, e non mai 
spronato irresistibilmente dall'unica che più stavagli a cuore, temporeggiava. Però mentre egli ed 
Eugenio e altri molti erano fatti certissimi dell'abdicazione a Fontainebleau, i soldati napoletani e i 
lombardi, guidati da ufficiali che si davano del traditore chi dell'Imperatore e chi dell'onore italiano, 
continuavano a trucidarsi su le rive del Mincio.</p>
            <p>Frattanto due generali italiani, cari a' soldati e alla moltitudine, e circondati d'amici, viso 
avrebbe bastato a liberare il Regno, o impadronirsene, e più probabilmente cadere con generosa 
rovina sotto a' monarchi confederati, ondeggiavano. L'uno rispondeva che disprezzava il principe 
Eugenio, e fidavasi poco del re di Napoli, sì per certo antico rancore, e sì per la nuova defezione dal 
suo benefattore: e ch'esso pure chiamandosi debitore a Napoleone di tutto, avevagli giurato 
obbedienza, e non farebbe atto di ribellione o d'ingratitudine se non quando ei fosse certo della 
libertà dell'Italia. Poscia bench'ei fosse convinto ch'era tuttavia da tentare, niuno avrebbe potuto 
persuadernelo, quand'ei com'ogni altro uomo lasciava che la ragione adulasse gl'impulsi del cuore. 
L'altro generale viveva avverso a Napoleone, e amicissimo del re di Napoli; onde venuto in sospetto 
ad Eugenio che l'aveva scostato dall'esercito, incominciò a viso aperto a pendere verso Murat, che 
non per tanto partecipava a' suoi parteggianti la fama di traditori, e tuttavia stava a bada, e 
rovesciava nel cuore degli amici suoi la sua sciagurata perplessità. Il vero schietto parevami fosse 
che tutti i principi e generali in Francia e in Italia, assuefatti alle redini d'un uomo solo, tentavano di 
svincolarsi dagli altri, e come cavalli quando il cocchiere sta barcollando e rovina, correvano chi 
qua chi là a strascinarsi il carro, e l'impedivano fra di loro: e lo precipitarono e si rimasero sotto a' 
rottami. Il che avverrà sempre dove la salute delle nazioni sta tutta in un uomo solo.</p>
            <p>I soldati italiani aspettavano chi additasse la via; i loro congiunti non potendoli riavere, 
si sarebbero armati ad assisterli: le città ed il contado, fors'anche tutta la gioventù nell'Italia 
settentrionale, come con l'impeto d'un solo animo, se allora non avesse temuto di guerreggiare per 
mantenere la conquista a' Francesi, guardava intorno accanita ad avventarsi e combattere 
disperatamente contro a' Tedeschi. Il primo rumore da Fontainebleau (perchè il Vicerè non lasciava 
che gli uffici postali distribuissero lettere, e un francese suo secretario privato fu deputato a 
diriggerli) venne in Mantova a noi dal campo del re di Napoli. E comechè molti lo smentissero 
come viltà impossibile all'animo di Napoleone, e finzione de' traditori, l'andare e venire dal Vicerè e 
da' parlamentari austriaci fuori della fortezza, lo raffermarono. I Francesi rimormoravano sedizione, 
patria e ritorno. Gl'Italiani ridomandavano a che e per chi si stessero notte e dì sempre in armi? Fu 
dunque tenuto consulta fra pochi, e fermato il partito che al dì seguente, mentre che il Vicerè o 
andando o tornando a' parlamentari fuori delle mura sarebbe passato fra' reggimenti italiani, 
insorgessero a un tratto, e circondarlo con le sue guide e il suo stato maggiore. E uno fu deputato a 
richiederlo o di ripartirsi senz'altro avviso con i reggimenti francesi oltre l'Alpi; o di lasciarsi 
guardare in luogo sicuro, finchè le sorti dell'armi e gl'Italiani definissero s'ei regnerebbe; o di 
difendersi allora da essi per vita o morte, quand'essi, non esistendo più il re ch'ei rappresentava e 
non avendo diritto di successione al trono, dovevano tenerlo per invasore, tanto più quanto 
vedevano ch'ei praticava di venderli a mani legate a' Tedeschi. Nè questo partito aveva in sè 
principio veruno di ribellione o ingiustizia; nè rischio di danni, dal solo in fuori di una breve guerra 
civile fra reggimenti francesi e italiani, che avrebbero indotto di subito il re di Napoli a moversi. La 
fortezza essendo pur nostra, ei poteva venirvi senza che gli Austriaci s'attentassero di approssimarsi. 
E tolti che fossero gl'impedimenti dell'inerte perplessità, il coraggio deliberato e le sorti avrebbero 
provveduto a ogni modo. O che il Principe si fosse partito, o lasciato uccidere, o arreso a ragione di 
patti; o che il re di Napoli fosse venuto, l'uno e l'altro starebbero fra gl'Italiani. Chi sapeva la natura 
di Eugenio, presagiva ch'ei si sarebbe riconsigliato di starsi a ragioni; e poich'era imparentato con re 
d'alto legnaggio, e di filosofica tempra, ed aveva figliuoli italiani, era opinione di molti, e mia, ch'ei 
dovesse ottenere il Regno ed esserne debitore alle armi degli Italiani, e giurare, senza pericoli di 
spergiuri, alle loro costituzioni. E forse con poche alterazioni, quelle del Regno bastavano per 
allora.</p>
            <p>Se non che niuno de' generali sapeva della consulta; e due o tre de' congiurati innanzi 
giorno cominciarono a riconsultare se gli altri avrebbero avuto animo d'eseguirla e onestà da tacerla. 
Gli altri il riseppero a un tratto, e tutti invilirono; non però alcuno la rivelò: bensì molti, quasi ne 
fossero stati convinti, s'affrettarono a radunare i loro soldati, e giurarono ad altissima voce vita e 
regno ad Eugenio Napoleone. In quel mezzo alcuni de' generali per gratificarsi il Principe, o non 
saper che si fare, ridussero il giuramento a maggiore solennità. Parecchi soldati gridarono, i più si 
tacquero; e il partito savio per sè, ma tentato puerilmente, lo registro qui perchè fu noto a 
pochissimi, e per documento delle imprese soldatesche alla libertà, ogni qualvolta non sarà chi le 
guidi da dittatore.</p>
            <p>Fra il tempo degli accampamenti di Murat su le rive del Mincio e la caduta di 
Napoleone, e anche dopo, i generali austriaci tremavano prevedendo imminenti a ogni poco i 
Francesi, i Lombardi e i Napolitani ad invaderli; e il popolo in armi a impedire i passi de' colli e de' 
fiumi. Lusingavano quando di mezzo il regno il principe Eugenio, quando il desiderio 
d'indipendenza a' Lombardi, e lasciavano precorrere e manifesti ciarlataneschi di generali inglesi, e 
di un irlandese soldato ibride; poi li disdissero: e chi ne ha fidato, sel meritava. Ma non prima 
udirono dell'abdicazione, esibirono ad Eugenio altri patti; e ne venne una tregua d'armi, tanto che i 
monarchi vittoriosi mandassero il loro decreto a chi e come doveva distribuirsi l'Italia. Il Vicerè, 
allettato pur sempre dall'ambizione d'un trono, pose speranze negli Alti Confederati, ma non così 
che il suo senso comune ne rimanesse deluso. Adunò in Mantova quanta ricchezza e arredi ei 
poteva da' palazzi imperiali; e deputando oratori e cortigiani e uffiziali a Parigi, a Milano, a' 
Senatori e a' soldati, e aspettandosi più ch'altro d'essere richiamato in Francia, andava 
mercanteggiando a sapere, quand'altro non avvenisse, per quanto gli Austriaci verrebbero a 
insignorirsi, anzi prima che poscia, della fortezza di Mantova. Ma gli Austriaci mandavano spie d' 
alto affare a procedere a' più seri consigli co' vecchi patrizi e 'co' loro confessori, e con alcuni 
primati de' Senatori. L'uomo di Stato valtellinese, per ispirazione dall'alto o di Talleyrand, aveva già 
sussurrato — di che ho fatto cenno — le lodi della legittimità per diritto regio divino. 
Incominciò a dimostrarlo alle pie gentildonne, razze bastarde di bastardi de' tirannetti Visconti e 
degli Sforza nati d'agricoltori in Romagna. Erano titolate pur nondimeno marchesane, principesse 
dell'Impero Tedesco, e grandesse di Spagna. Che fra esse la Viceregina fosse primamente chiamata 
<foreign lang="fra">Madame Beauharnais</foreign>, non par meraviglia; ma fu codardo motteggio 
d'uomo, a donna che pur era figliuola di re, bellissima fra le giovani, e d'indole angelica, e madre di 
principi nati in Italia. Spia degli Austriaci guidatrice delle altre era un cavaliere di Malta, già stato 
frate. Ospite fidatissimo gli era uno fra' nobili di Milano, famoso perciò che viaggiò sino all'altro 
emisfero, e scrisse un libro; ed era anche di gravi costumi, e devoto della religione gesuitica; ma più 
ch'altri ricchissimo di salari; e voleva non perderli tutti. Allora aveva nomi di senatore, consigliere, 
maggiordomo, presidente del Museo, e direttore della stamperia reale, mastro giardiniere, e altre 
cose: e però,

<quote rend="block">
                  <lg>
                     <l>Chi 'l vide in culla il battezzò Panurgo.</l>
                  </lg>
               </quote>
            </p>
            <p>Queste novità non le sapevano i Ministri, nè forse avrebbero saputo che farsi. I Senatori 
tornavano a sedere e a discorrere consigli, chi volendo tornarsi a casa silenziosamente per meno 
vergogna; chi lasciare il governo al Vicerè, professando di rimanersi fedeli alle costituzioni del 
Regno finch'altro principe non li chiamasse ad assisterlo e rimutarle; ma i più s'affaccendavano a 
dimostrare doversi chiamare un padrone, e averne merito innanzi tratto; e fra questi, o fingendo o 
davvero, taluni, quando pur il Senato in ciò non aveva poteri costituzionali, volevano coronare 
Eugenio. Le spie frattanto con tre o quattro de' Senatori uomini di Stato ordirono che la plebe del 
municipio tumultuasse a fare da carnefice, e trucidare forestieri italiani e ministri non nati in 
Milano; e il tumulto indusse il Vicerè a non aspettare ritorno d'oratori, nè consulte di Senato, o 
decreto di Monarchi Alleati. Comeché non fosse spirata la tregua, rassegnò Mantova agli Austriaci, 
e insieme venti e più mila agguerriti italiani ch'ei lasciava sparpagliati per mezzo la Lombardia; e si 
partì portandosi quanto tesoro aveva adunato. Che il Vicerè e un ufficiale generale italiano 
ricevessero denaro per la cessione della fortezza anzi tempo, molti mel dissero; ma non l'ho 
avverato mai, nè indagato: e considerando la ricchezza del Principe, la povertà degli Austriaci, e la 
calunnia del paese e de' tempi; e dall'altra parte avendo egli lasciati indizi patenti d'avidità 
mercantile, e di raggiri di cambiali con pubblicani e banchieri, dubiterei d'affermarlo, ma non forse 
di crederlo.</p>
            <p>A chi interrogava dove, e da chi fosse stato ordito il tumulto della plebe e l' assalto al 
Senato, e la carnificina del Conte Prina ministro delle Finanze, venivano poscia additate molte 
faccie patrizie, e palazzi. Oggi, credo, sanno pur tutti come il concilio de' nobili congiurati fu tenuto 
nella casa d'un ricco popolano, e presieduto dalla moglie sua, una di quelle adultere premiate di 
celebrità, dalle quali fu in ogni tempo avverata l'esclamazione del buon Parini,

<quote rend="block">
                  <lg>
                     <l>Vigor dalla libidine</l>
                     <l>La crudeltà raccolse.</l>
                  </lg>
               </quote>


Così la splendida ignominia di dieci o venti sciagurate, si riflette indegnamente sopra infinite 
giovani madri di famiglia in Italia, educate all'ombra di mediocre fortuna, e a quella moderazione 
de' desideri che sola mantiene vergine in tutti i paesi e più ne' corrottissimi la modestia domestica e 
la beltà dell'anima femminile. Istigatrici della congiura erano tre gentildonne ritirate dal mondo per 
divozione e vecchiaia, e alcune dame di corte, una d'esse giovinetta, santa e vaghissima. Or, sia per 
alcun difetto inerente nel dogma, o ne' modi d'amministrarlo, o per altre cagioni, le donne, quante 
ne osservai ne' paesi protestanti, non sogliono affaccendarsi di cose politiche come ne' paesi 
cattolici. Qui, ricche e povere, sono gelose, e avidissime d'autorità casereccia. Spesso, più che le 
nostre, invaniscono a pedanteggiare di letteratura, e talvolta anche parteggiano per questioni 
oratorie e candidati di parlamento. Pur direi che pochissime, se mai pure, s'attentano d'interrogare i 
loro mariti intorno a gravi faccende di Stato, o brigare a condurre secreti di congiure, e raggiri di 
parti. Però di alcune gentildonne forestiere che siedono a consiglio diplomatico co' loro mariti 
dicono spesso <foreign lang="fra">Madame l'Ambassadeur</foreign>, e <foreign lang="fra">Monsieur l'Ambassadrice</foreign>. — Se il celibato de' preti aggiunga 
predominio alla beltà femminile, e se la confessione auriculare trovi opportunità a secreti politici, e 
se la vanità e le passioni e le brighe d'uomini e donne si scontrino per sì fatte vie e s'avviluppino fra 
di loro, altri più acuto l'accerti. L'osservazione del fatto pare sicura; e dove il paese è cattolico e il 
governo assoluto, sarà manifesta.</p>
            <p>Nella loro apologia parve a que' Senatori uomini di Stato che il mondo volesse 
compiangerli, se fra' secreti di quella codardia crudele avessero rivelato il nome del generale 
Mazzucchelli, ed il mio.

<note place="foot">
                  <p>Vedi citato il libro qui dietro.</p>
               </note>

Del generale, non so; ma da più anni egli era conosciuto a me, ed io a lui; nè l'uno mai si sarebbe 
attentato di richiedere l'altro di sì fatta complicità. Se mai non degnò di rispondere, la fama ch'ei 
s'acquistò fra gli eserciti, e più che altrove nelle guerre di Spagna, gli era giustificazione ad ogni 
calunnia di tradimento. A quel libro diedi la mentita in una gazzetta svizzera; e benchè un prete 
cattolico, spia tedesca e al quale lo stampatore lasciava ricorreggere le prove, ne desse avviso, e fu 
intercettata sul torchio; pur mi venne fatto d'averne parecchie copie, e taluna la serbo. Non però io 
rispondeva, se non a manifestare la stoltezza del loro espediente a difendersi con recriminazioni a 
noi tutti di colpe originate dalla loro avidità di danaro. Bensì intorno al mio congiurare contro al 
Senato e a' ministri lasciai che i fatti patenti agli uomini amici e nemici rimandassero la macchia 
sanguinosa dell'assassinio sul volto agli accusatori. In quel giorno del tumulto io con lungo pericolo 
mio tolsi dalle mani di molti manigoldi ubbriachi il generale Peyri ch'essi chiamavano Prina; non 
che sel credessero, ma deliravano stragi; e mel portai fra il petto e le braccia a traverso la folla 
arrabbiata. Alcuni d'essi sul far della notte mi tennero dietro, e molta plebe con fiaccole dalla lunga, 
finchè i più prossimi mi s'avventarono, e l'uno mi ravvolse d'una corda e mi stringeva le reni. Io 
sino dalla mattina m'era armato d'una daga nascosta sotto il soprabito, perchè era giorno piovoso, e 
camminava tenendola impugnata; così la punta gli fu al collo, innanzi ch'ei potesse strascinarmi con 
la sua corda; e afferrandolo per un braccio diceva a lui ed a' suoi che mi seguitassero a quel modo, 
tanto ch'io entrassi in una casa vicina; e se facevan motto il loro compagno sarebbe scannato. La 
moltitudine si raffrettò, e i miei manigoldi gridavano che accorresse ed io che accorresse, 
movendomi innanzi tuttavia col sicario e la sua corda che mi stringeva le reni, e la mia daga sempre 
in quell'atto da teatro, sino presso al palazzo de' Belgioioso. Lo spazio della piazza lasciò che la 
folla si distendesse, e mi circondò; e tutti esclamavano «patria». Parecchi 
riconoscendomi al lume delle loro fiaccole, mi nominarono; e ch'io m'era il galantuomo della 
tragedia proibita, e che m'avrebbero accompagnato salvo dove volessi. Io più per dar a vedere 
fiducia, che per alcuna speranza della loro salute, predicai di patria, e di pace e buona morale, e che 
andassero a' loro figliuoli. Parevano spossati tutti della furia di tante ore, e si rimanevano ad 
ascoltare. La contessa T<add resp="ed">h</add>iene, s'io mi ricordo, e di certo il senatore Carlotti 
e il suo primogenito, m'udivano dalle finestre del palazzo. Ma erano degli Stati Veneti, e la loro 
testimonianza valeva poco in Milano. E da che io non fui lacerato dal volgo, s'argomentarono i 
valentuomini di desumere ch'io di certo doveva averlo sovvertito a infierire. Altri poscia e il 
generale Peyri e il generale Pino dissero il vero; ed oggi tutti conoscono i creatori e i complici di 
quell'impresa; ed io so che se il nome mio si fosse trovato nella lista degli arricchiti dal governo, 
sarebbe stato ricopiato negli esemplari della lista di cento e più individui e famiglie che dovevano 
essere trucidati o dilapidate; e parecchi di sì fatti esemplari furono trovati poi nelle mani di 
malfattori che non li sapevano leggere.</p>
            <p>Le loro grida di patria e di libertà, e le loro fiaccole che mi mostravano faccie pallide 
atroci, e labbra tremanti di rabbia, e occhi pieni di stupidità o di delirio, e i loro corpi barcollanti 
d'ubbriachezza e di furore baccante; e alcuni con mani armate di coltella mezzo rotte, o di corde da 
strozzare, e di sacchi vuoti a rubare, m'insegnarono più teorie di libertà che non tutti i libri della 
filosofia, e quanto lessi mai nelle storie. — Ed io mi pensava: Voi, miseri, dovete avere pane, 
prete e patibolo; ma in queste tre cose, santissime come pur sono, non però sta la patria. Voi in terra 
veruna non potete sentire pensare nè parlare di patria. Voi non intendete la definizione della 
giustizia di «a ciascheduno il suo», perchè voi non possedete cosa veruna, e vedete 
che altri possiede troppo, e sapete che innanzi di avere il diritto di possedere bisogna avere la 
facoltà d'acquistare, e a voi manca e la facoltà e l'occasione di usarla. Chiunque vi fa credere che le 
facoltà della ragione vi faccian tutti eguali, vi fa insuperbire di dote che spesso avete scarsissima, e 
di rado vi è conceduto di poterla educare in guisa che possiate esercitarla utilmente: e chi vi dice 
creati liberi dalla natura e fatti schiavi dalla società, vi fa delirare a meritarvi catene più dure. La 
natura vuole che se alla società manca il diritto di proprietà, gli uomini siano condannati tutti a 
contendere per la possessione della terra, e a non potere mai possederla nè coltivarla; e perchè così 
si rimarrebbe coperta di cadaveri uccisi dalla rissa o dalla fame, voi che non possedete mai nulla 
siete e sarete servi eternamente di chiunque vi nutre al lavoro. Così la tirannide e la servitù sono 
infirmità ingenite nell'animale umano; e la libertà non è che rimedio utilissimo come que' della 
medicina, a rinvigorire la sanità, a prevenire, o temperare le malattie e forse prolungare la vita; ma è 
rimedio difficilissimo ad applicarsi: nè giova a tutti, nè tutti lo bramano; e dove giovò non durò per 
molti secoli: e sempre, e da per tutto, la libertà fu eredità di poca parte del genere umano; e l'altra 
serviva, e serve, e servirà fino a tanto che la natura non si muti e non abroghi la legge fatale e 
inviolabile del diritto di proprietà. — Sia questa la professione della mia fede politica, onde 
anche in ciò molti cessino d'affaccendarsi a interrogarmi; e s'affrettino a punirmi d'eresia, da che 
non potranno farmi ricredere di cose professate oggimai da vent'anni.

<note place="foot">
                  <p>Nel discorso <title>Su l'Origine e l'Ufficio della Letteratura</title> è una 
nota contro al principio di Cartesio della eguaglianza degli uomini per la facoltà di ragionare, e 
della libertà naturale predicata da Rousseau e da molti.</p>
               </note>
            </p>
            <p>Gli ascoltanti miei in un subito m'abbandonarono precipitandosi verso più molte fiaccole 
e urla lontane, chè Prina era stato scoperto, e dissotterrato dal suo rifugio, e uccidevanlo. E tutti, da 
pochi in fuori che pur vollero farmi da scorte, non si partirono se non quando videro chiusa e udita 
barrata la porta della casa ov'entrai. Gli altri erano accorsi a vedere strascinare e sbranare il 
cadavere nudo del Conte Prina, e lo condussero solennemente al palazzo del Podestà. Ivi i 
moltissimi trucidatori d'un solo, e il Podestà e i consiglieri municipali e le spie tedesche e i primati 
della congiura crearono una Reggenza del Regno, e un' assemblea di Legislatori. Deputarono 
ambasciadori agli Alti Alleati in Parigi a perorare i diritti dell'indipendenza italiana; ma per 
agevolare il trattato, e mostrarsi discordi, deboli ed imbecilli a meritarsi l'indipendenza, fecero legge 
che dal Regno fossero esclusi tutti quanti i paesi che non erano appartenuti al Ducato di Milano. 
Così di sei milioni d'abitatori lo ridussero a poco più d'uno. Cassarono da' ruoli gli ufficiali tutti 
quanti dell'esercito ch'erano nati in Francia, o fuori de' confini di quel nuovo regnetto, e che non per 
tanto da vent' anni avevano versato sangue e procreato figliuolanza legittima; e solo per essi gli 
Italiani cominciarono a non essere nominati codardi fra le nazioni. I Collegi degli elettori, composti 
de' notabili fra' possidenti di terra, di denaro e sapere nel Regno; stabiliti per fondamento di tutte 
leggi a rappresentare il popolo tutto, ed eleggere i senatori, i giudici, ed ogni magistratura, e il Re 
ove mancasse la successione; indipendenti dalla corona; non eletti che da' loro pari; e non 
revocabili, nè mai pagati: e però in essi era la radice vera di tutte le costituzioni. Pur nondimeno 
anche i Collegi furono in quella notte pervertiti, mutilandoli di quanti membri rappresentavano i 
dipartimenti e le città del Regno che non parlavano il puro dialetto lombardo. Finalmente con legge 
acclamata fu decretato, doversi inibire ogni ingerenza e consiglio nelle faccende pubbliche agli 
uomini dotti, come adulatori venali, inettissimi a tutti diritti ed uffici di cittadinanza. — Or 
voi, di ciò e d'ogni cosa siate memori e grati al Genio di Napoleone ed al vostro.</p>
            <p>E non per tanto, anche i meno sciagurati di quella moltitudine insanguinata erano stati 
subornati di grado in grado da' patrizi canuti, e da' preti lor parasiti, a farsi esecutori di ogni 
scelleragine con sicura conscienza; e senza dire della religione, furono indotti a credere — 
Che gli stipendi ricevuti da voi per adulare Napoleone, non derivavano dalle imposte de' 
ventiquattro dipartimenti del Regno, bensì tutti dal territorio milanese — Che la prosperità di 
ricchezze in Milano non derivava in parte anche dalle rendite delle vostre famiglie traslocatesi in 
quella città, e dalle signorili allettate a dignità di magistrature e di corte; bensì dalla inesauribile 
fertilità del suolo lombardo — Che quantunque non bisognassero a voi le elemosine, e 
trovaste sempre lavoro, pur nondimeno pigioni e pane incarivano, non perchè l'affluenza di tanto 
oro da tutte parti, e di nuovi traffichi e abitatori che lo portavano avessero invilito il danaro; bensì 
perchè la tristizia de' ministri, segnatamente per mezzo del ministro delle Finanze, levava tasse 
affinchè i forestieri fossero nudriti da' milanesi. I ministri dunque furono tenuti tutti ladroni, e il 
conte Prina fu sentenziato ad essere sbranato a tradimento di patrizi e furore di popolo; e fu 
sbranato. A que' patrizi non parve vero di sedere sul trono una, volta, e governare da patriarchi il 
loro buon popolo; e parlandogli alle orecchie ed al ventre, afferrarono questa occasione. Or va e 
parla alla moltitudine, a insegnarle filosofie di prosperità pubblica e di libertà! Voleva in Milano 
come da per tutto meno lavoro e più pane; voleva saziare anche l'appetito naturale e insaziabile 
dell'umana malignità; invidiava chiunque le pareva arricchito di poco; venerava le antiche razze per 
tradizione, e credeva anche a patrizi stati educati da' frati, e ch'erano cresciuti nelle impurità 
sfacciatissime di adulterj promiscui, erano abbrutiti nell'ozio e nell'antichissima servitù sino dall'età 
de' Visconti; e acciecati nell'ignoranza, e atterriti alla voce lontana d'ogni soldato — e 
riescirono aristocratici inetti. Gli Austriaci, onorandoli, dissero che non intendevano di violare la 
tregua o derogare alla sovranità milanese, o dare consigli all'assemblea legislatrice del popolo 
libero: ma che con alcuni de' loro reggimenti verrebbero a mantenere concordia, finchè gli alleati 
avessero risposto a' deputati a Parigi. Onde vennero e s'insignorirono d'ogni cosa.</p>
            <p>La apologia de' Senatori allega, ed è il vero, che la Reggenza mi onorò d'un grado 
superiore al mio antico nell'esercito. Ma chi di essi e de' loro colleghi, dal Conte Testi in fuori, il 
quale diriggeva gli affari diplomatici del Regno, chi mai rassegnò i gradi ed emolumenti a quella 
Reggenza? Il Testi rassegnò, scrivendo a un di presso ch'essendo de' collegi di Modena, città 
esclusa dal loro nuovo Regno, ei non poteva nè voleva servirli. Accadeva che per l'appunto in 
quella mattina, forse senz'altra varia lezione importante, se non <emph>Venezia</emph> invece di 
<emph>Modena</emph>, mandai una breve lettera del tenore medesimo alla Reggenza. Nè io 
sapeva il proponimento del conte Testi, nè mi sovviene d'avergli parlato mai, o d'avere scritto il 
nome suo prima d'oggi, bench'io l'abbia sempre onorato fra gli uomini saviamente liberi ed utili alla 
patria ne' tempi di Napoleone. Ciò che la Reggenza gli rispondesse, non so. A me rispose 
mandandomi quel nuovo grado. Quanto io me ne sia gloriato, ogni uomo sel vide; bensì a non 
rifiutarlo subitamente m' indussero cagioni insistenti per l' appunto in quel giorno; e i fatti che ne 
derivarono, comechè vani, sono tuttavia noti a pochissimi: e mi giova di ricordarli innanzi che la 
morte si tolga o me, o il testimonio.</p>
            <p>I soldati italiani non udirono di quella rivoluzione se non da lontano; e guardavano 
intorno tuttavia sbalorditi dal modo della caduta di Napoleone, sì che avevano perduto ogni cura di 
sè e della patria e di tutto. All'Austria per allora bastavano Mantova, la discordia calunniatrice 
italiana, e l'eloquenza gesuitica di que' tre o quattro Senatori chiamantisi <emph>uomini di Stato a 
nessuno secondi</emph>, apostoli della dottrina della legittimità per diritto regio divino; e a' preti 
era facile di dimostrare che la rovina dell'Impero francese fu maturata dalla provvidenza ad 
assennare i monarchi plebei. Inoltre a' più de' cittadini grassi in Milano rincresceva d'essere 
governati da' loro vecchi patrizi; e i governanti erano atrocemente invidiati da' loro pari; così che da 
padrone a padrone anteponevano l'Austria; e tutti credevano alla promessa degli Alti Alleati, che la 
giustizia avrebbe ridato ad ogni principe i suoi domini, e ad ogni città i suoi privilegi confusi e rapiti 
dalla rivoluzione francese. Però lasciando che la Reggenza vaneggiasse a padroneggiare a senno 
suo, e che l'Assemblea perorasse costituzioni ed indipendenza, gli Austriaci non facevano loro resse 
e faccende, se non intorno al ministero della guerra: e tuttochè non fossero entrati in Milano, vi 
capitò un loro generale, e fattosi alloggiamenti delle stanze di quel ministero, cominciò 
autorevolmente a indagare, e frugare, e travolgere, e riordinare ogni cosa, senza rispetto a' termini 
della tregua. Non molto rimoti gli uni dagli altri, e accampati qua e là a guardia de' limiti del terreno 
neutro, si stavano da dodici in quattordici mila soldati dell'esercito vecchio. Onde non prima 
rassegnai i miei stipendi e m'ebbi quella munificenza, insorse la necessità che pochi fra noi 
pensassero se modo vi fosse che i nostri commilitoni non si trovassero annientati senza essere stati 
mai vinti. Importava che noi potessimo interrogare efficacemente gli Austriaci, cosa intendevano di 
fare di noi, e degli orfani e delle vedove de' nostri compagni morti in battaglia, e del nome delle 
nostre armi. E prevvedendo che la risposta sarebbe fatta da moltitudini di reggimenti e d'artiglierie, 
importava che innanzi tratto gli avanzi de' nostri movessero di notte ad accamparsi 
improvvisamente fra gole di monti attraverso il Bergamasco, la Valsassina e la Valtellina e i 
Grigioni italiani. Ivi i pochi sarebbero stati leoni a impedire che arrampicassero turbe di cacciatori e 
cani tedeschi avviliti già da quindici anni di perpetue sconfitte, e proverbiati da' nostri veterani 
— oltre il vero, ma pur quanto era utile — come fossero carne da battaglioni, e non 
altro. Non mancarono amici concittadini esibitisi da più d'una città secretamente a provvederli di 
munizioni e di vettovaglia e denari per forse un mese, e s'affrettavano ad apparecchiare ogni cosa. 
Precorsero alcuni pochi soldati, che innanzi la loro coscrizione erano stati allevati garzoni di 
stampatori, ed un torchio; e frattanto alcuni figliuoli generosi di patrizi tristissimi vegliavano nelle 
mie stanze a ricopiare fogli, tanto che poscia la stampa parlasse dal deserto all'Italia. Tuttavia se 
gl'Inglesi avessero legato i Genovesi, e disanimati gli abitanti delle Alpi e del Piemonte 
dall'ascoltarci, i nostri ultimi guerrieri sarebbero poscia periti d'inedia su le montagne, o tornati 
ladroni di viandanti, o fuggiti a ricovrarsi nelle loro case, e forse a trovarsi dopo non molto 
contubernali innocenti di malfattori nelle prigioni.</p>
            <p>Ne' manifesti ciarlataneschi precorsi in nome degli ufficiali inglesi, non io, non altri de' 
nostri avevano mai dato fede. Primo obbligo degli uomini militari d'ogni popolo moderno pare che 
sia di ipotecare il loro onore al loro governo. Vero è che discorrono sempre d'onore; ma gli uomini 
spesso non sanno di che si parlino; e molti sono educati a spendere rame dorato e stimarlo oro 
schietto. I capitani di eserciti romani, se mai trattavano promesse, e il Senato non le voleva per 
valide, erano rimandati al popolo nemico che a suo beneplacito li punisse dell'avere tradito con patti 
ch'essi non avevano facoltà di fare, nè di attenere.

<note place="foot">
                  <p>
                     <bibl>Livio, <title>Storie</title>
                     </bibl>.</p>
               </note>


Tuttavia l'Inghilterra, forse per fare ammenda della capitolazione violata in Napoli a' tempi di Lady 
Hamilton, aveva poi conferito a' Siciliani una costituzione. Fu pessima, perchè somigliava troppo 
alla inglese, quand'altro mare è il Mediterraneo, e altro l'Oceano. Senzachè non v'è costituzione la 
quale possa reggere sotto case regnanti che siano state assolute; e quel Borbone e la sua moglie 
austriaca s'erano educati a spergiurare a ogni poco e saziarsi poi di vendette, e bevere sangue di 
famiglie illustri. Onde quante costituzioni giurarono, giovarono tutte a proteggerli tanto che 
preparassero nuove carneficine; e poco mancò che la regina non avesse fatto registrare nella storia 
della Sicilia un altro vespro patito da tutti gl'Inglesi.

<note place="foot">
                  <p>I fatti e i documenti di questa congiura della Corte a trucidare gl'Inglesi, 
furono pubblicati anni addietro e in italiano e in inglese, da un ufficiale che la sapea tuttaquanta; e 
molti la raffermarono, e niuno la contraddisse.</p>
               </note>

A noi dunque pareva che il ministero britannico avesse allora mostrato di non volere sommovere i 
popoli a libertà con promesse da mantenersi secondo la religione di Bonaparte. Anzi mentre la 
Reggenza milanese farneticava di regno, e gli Austriaci la spogliavano d'armi, l'indipendenza de' 
Genovesi era ristorata con un decreto che quantunque in lingua moderna, sentiva in ogni parola la 
irremovibile longanimità e magnanimità del Senato di Roma: onde quali pur fossero allora i consigli 
agitati dal ministero britannico, e dal Congresso di Vienna, a noi pareva decreto dettato 
dall'aristocrazia, la quale nelle monarchie costituzionali — purchè non amministri le cose 
pubbliche — preserva dignitosamente la patria dalla tirannide e dalla licenza; e le altre 
nazioni dalle diplomatiche iniquità. Ma questa non è che teoria, vera generalmente, bensì smentita 
alle volte da' costumi e da' tempi. Io sapeva pochissimo dell'Inghilterra, onde la teoria m'ingannò. 
L'aristocrazia romana ritenne sempre indole di ladroni eroi, iniquissimi a tutti, fuorchè a' popoli che 
avevano obbedito al cenno di confederarsi alle loro armi; e nella aristocrazia britannica pare che 
siasi innestata la giustizia sottile de' giureconsulti, la prudente onestà de' mercanti, e la filosofia 
della vita contemplativa. Forse anche oggi m'inganno. Allora di certo io fidando più nel nome di 
Lord William Bentinck che nel suo grado di generale, mi mossi verso Genova a interrogarlo di 
quanto potrebbe aiutare o impedire non la salute, ma l'onore tradito del nostro esercito.</p>
            <p>A mezza via mi raggiunse l'avviso ch'io mi ritornassi speditamente a sviare sospetti, e 
che non indugerei a vedere chi saprebbe rispondermi. Tornatomi in Milano, v'arrivò il generale 
Macfarlane: però sotto colore di offerirgli quasi dono d'ospitalità militare un esemplare de' 
Commentari del Montecuccoli, e non so che altro libro, lo visitai senza dare molta ombra. Gli 
esposi quant'era già apparecchiato; e come dalla sua risposta pendeva l'esecuzione, e che per 
l'autorità usurpata dagli Austriaci nel ministero della guerra, ogni ora d'indugio avrebbe annientato 
l'impresa. Risposemi che l'impresa non era da savi; che gli ufficiali degli eserciti alleati dovevano 
aspettare i decreti de' loro principi dopo il Congresso di Vienna; e che agli Austriaci, comechè si 
comportassero arbitrariamente, era da lasciare che consultassero la loro coscienza. Quest'ultima 
parola il generale la pronunziava con espressione di volto e suono di voce pieni di verità. Pur è uno 
de' vocaboli che per essere frequentissimo in ogni discorso, s'impregna di mille idee difficili a ben 
comprendersi. Inoltre il significato radicale d'ogni vocabolo, s'anche ritiene il suono medesimo in 
molte lingue, riesce diverso in tutte perchè seconda la religione e l'indole d'ogni popolo. Ciò che 
gl'Inglesi e gli Scozzesi e gl'Irlandesi s'intendano propriamente per coscienza, io di certo non ho mai 
potuto appurarlo; e per gl'Italiani, parmi che l'usino, pensando più ch'altro all'assoluzione del 
confessore. Com'io ne senta, è scritto più sopra; onde applicando la mia opinione su la coscienza 
all'animo d'uomini militari governati dalla coscienza di principi e di ministri guidati dal vescovo 
Talleyrand, mi persuasi in un subito che la nostra impresa sarebbe stata disperatissima. Ragguagliai 
tutti gli altri che il generale Macfarlane aveva più d'ogni altro ufficiale britannico il merito di non 
volerci traviare a false speranze; e che a me non restava se non di partirmi oggimai dall'Italia. 
Allora quanti avevano ricevuto le circolari le rimandarono firmate per accertarmi che non avrebbero 
mai rivelato il secreto; e che dove fosse stato scoperto mi sarebbero stati compagni tuttavia nel 
pericolo. Io le gittai tutte al fuoco; nè so ch'altri n'abbia riparlato mai; ed oggi dopo tanti anni il 
generale Macfarlane che fu benemerito a noi del consiglio, attesterà, spero, che se il Regno perì sì 
vilmente, la colpa fu di tutti, fuorchè dell'esercito.</p>
            <p>Quanto gli Austriaci n'abbiano sospettato o risaputo, non so. Pur le tante congiure 
appostemi allora dai Milanesi, senza pur mai dare prova nè indizio d'alcuna, avrebbero senz'altro 
distrutto e me e parecchi altri, se non fosse stato a noi difensore il maresciallo di Bellegarde, il quale 
da quel poco ch'io gli parlai, parmi non ignorava che la terra era fecondissima di calunnie. Dopo 
non molto, un francese di nome che parevami d'emigrato e di portamenti diplomatici, venne come 
di passaggio in Milano, e teneva tavola e strette conversazioni con uomini che avevano virilmente 
desiderato indipendenza di patria anche sotto Napoleone. A taluno che me ne parlava risposi che a' 
manigoldi di Robespierre, e a' pretoriani di Bonaparte contro la libertà erano succeduti i missionari 
di Talleyrand; e che in Italia non v'era più esercito. Poscia riseppi, ma non così ch'io l'affermi, 
ch'esso avevali indotti a sperare aiuto di denaro dalla Francia, e di spade e schioppi da Genova, e di 
eserciti da Murat; e ch'essi facessero di sommovere il popolo a scannare i Tedeschi. Del danaro non 
so; Murat apparecchiavasi a moversi; ma quanto al popolo, se pure era popolo, fu sempre 
inettissimo a governarsi da sè, e peggio di quanti mai furono schiavi, nato a desiderare nuovi 
padroni, e rinnegarli tutti; però cominciava a odiare a morte i Tedeschi. Sopra speranze sì fatte 
tramarono una congiura; nè mai seppi che si volessero. Il viaggiatore francese ne diede indizi 
puntuali agli Austriaci, e continuò il suo cammino. Se vero è, ed io lo credo, ch'era stato deputato a 
ordire quel raggiro, ei di certo vi pose un'arte che ne' Francesi pare natura. L'avresti creduto 
disegnato, disposto e condotto gradualmente ad atterrire e disunire tutti quanti in Milano, e senza 
che mai veruno sapesse il perchè. Gli accusatori e gli accusati erano sconosciutissimi. I congiurati, 
erano circondati da soldati nel loro letto, e pigliati a tre o quattro per notte. Poi, dopo l'intervallo 
quando di sette, e quando di quattordici notti, altri tre o quattro erano pigliati. Nè congiunti, nè 
amici li rivedevano più; nè mai potevano udire perchè fossero carcerati. I carcerati erano interrogati 
in secreto; ed essi, e gli scrivani, ed i giudici erano strettamente obbligati con sacramento di non 
mai rivelare cosa che vedessero o udissero. Molti temendo non fossero accusati, bramavano, nè 
s'attentavano d'interrogare, per non parere consci d'alcuna complicità. Molti temevano di sapere, 
aspettandosi nientedimeno d'essere carcerati di notte; onde alcuni accattavano rifugio nelle case 
d'amici, che poscia tremavano d'averli raccolti: e altri dormendo il giorno, andavano errando fra 
l'ombre di taverna in taverna, e ricorrevano talor anche quasi a sacrario più incognito ne' postriboli. 
Le notti erano rumorose sin dopo l'ora de' teatri, ove per non lasciarsi sospettare di colpa i più timidi 
affettavano più allegria. Poscia dopo mezzanotte — ed era di verno — le vie di ora in 
ora tuonavano cupe de' passi di compagnie tedesche; e alcuni immaginavano di sentirli soffermati 
alle loro porte; e per unico rimedio alla paura e alla veglia turavansi ermeticamente l'orecchie, e 
sognavano tuttavia e vaneggiavano tedeschi, e inquisizione secreta, e le prigioni, sepolture di vivi. 
Fu più d'uno che da quel continuo terrore contrasse un tremito perpetuo ne' visceri; e so di due che 
d'allora in poi giacendo sul letto si risentivano palpitare il diafragma, ch'enfiandosi e dolorando li 
contristava di presentimenti di morte, e racconsolavali delle paure di quelle carceri.</p>
            <p>Vecchi preti e patrizi frattanto tripudiavano immaginando boia, bastoni e torture che 
stavano vendicandoli di giacobini <emph>pagnottanti</emph>, così con vocabolo milanese 
chiamavano que' cittadini del Regno che per esercizio d'uffici pubblici ne' ministeri e nel senato e 
nella corte, s'erano domiciliati in Milano. Erano troppi: ma non quegli uomini, bensì gli uffici, molti 
de' quali co' loro emolumenti venivano conferiti sopra un solo individuo: pur mezzi, a dir poco, di 
tanti uffici ed emolumenti erano stati divorati a quel modo da milanesi, plebei, cittadini e patrizi. Un 
tristo, nominato il principe Rasini, andava intorno per le botteghe da caffè, interrogando: — 
Quanti fossero stati imprigionati la notte passata? Quanti bastonati davanti a' giudici? Quanti 
strozzati o straziati in prigione? E perchè mai s'indugiasse? Erano baie; ma le loro misere famiglie 
che non poteano udir altro, credevano; tanto più quanto quegli stolti patrizi ostentavano d'essere 
potentissimi consiglieri degli ufficiali di casa d'Austria; anzi temendo non tanti reggimenti e 
cannoni tedeschi fossero pochi, andavano apparecchiando nelle campagne trucidatori che entrassero 
fra' contadini ad affollarsi in città in certi giorni di feste solenni. Certo se il maresciallo di 
Bellegarde non gli avesse umiliati in tempo, molti proscritti fuggiti a' sicari nel primo tumulto, e 
molti oltre a que' primi, avrebbero penato a scansare i lacci e la crudeltà del secondo. I miseri villani 
con sacchi vuoti su le spalle erano venuti alle porte della città interrogando le guardie: — 
Dov'è che si va a saccheggiare? — E a chi minacciavali della forca, ridevano rispondendo: 
— Ora governano i signori nostri padroni. —</p>
            <p>Ma la prigionia di nuovi complici a lunghi intervalli; il secreto impenetrabile del loro 
delitto e delle loro sorti, e il terrore d'ogni passione, dalla discordia in fuori che scapricciavasi 
calunniando liberamente, raffermarono la conquista agli Austriaci più molto d'assai che gli eserciti e 
tutti i monarchi e la lenta sapienza del Congresso di Vienna a fondare la Santa Alleanza. Que' pochi 
mesi imposero silenzio alle grida di quanti con Bonaparte avevano perduto ogni cosa; e degli altri 
che ridomandavano dall'Austria le spoglie di que' caduti; e a' desideri impotenti d'indipendenza 
senz'armi, e più ch'altro all'Assemblea legislatrice e alla Reggenza del nuovo regnetto — e 
non fu nodo sociale che non paresse disciolto dal sospetto e dall'odio reciproco. Alcuni per paura 
più che per venalità si facevano merito di indicare nuovi colpevoli; spesso il fratello temeva il 
fratello; e il marito la moglie; e i figli il padre. Alle volte i penitenti nelle chiese s'udivano 
interrogare de' loro peccati dal confessore in modo che temevano di ricevere la benedizione 
sacramentale d'un delatore. Che se niun figlio a quei giorni temeva tradimenti dalla sua madre, e 
niuna madre da' figli, fu per potenza invincibile di natura. Onore, o vergogna, o pietà non pareva 
che fossero cose umane. Ogni uomo era accusato per le case e le piazze di delazione. Dove uno era 
imprigionato, cento erano pubblicamente additati d'averlo tradito, in espiazione de' loro delitti 
passati nelle cose pubbliche, segnatamente de' loro furti. I ministri del Regno di Napoleone s'erano 
partiti, o si stavano oscuramente in Milano; e gli uni e gli altri, da pochissimi in fuori, pativano di 
povertà. Ma era tenuta finzione. Tutta la loro amministrazione era stata rinvangata da<add resp="ed">lla</add> Reggenza, e poscia da' commissari dell'Austria che stavano tuttavia 
esaminando: e frattanto avreste detto che ogni uomo in Milano sapesse come e quando avessero 
trafugato le casse de' loro ministeri, e quanti milioni ciascheduno de' ministri avesse investito ne' 
banchi della Francia e dell'Inghilterra. La città immiserita in un subito dalla sua trasformazione di 
capitale in municipio, ed esaurita dagli eserciti austriaci, credeva ogni cosa, ed esecrava gli italiani, 
che per non essere nati fra le sue mura le avevano più crudelmente succhiato l'ultimo sangue.</p>
            <p>Sopra di me, per la lunga amicizia con alcuni ministri e con tre o quattro de' carcerati, 
spesseggiavano da tutte le parti le taccie di complice de' ladroni del tesoro, e de' congiurati; onde a' 
vecchi patrizi e alle loro dame canute pareva gran fatto che la mia testa, come allora s'usava, non 
fosse ancora mostrata al popolo dal carnefice, a rassicurarli che il demonio d'ogni congiura de' 
forestieri italiani era morto. Da due lettere del cavaliere Ghisilieri apparirà a chi ne dubita,

<note place="foot">
                  <p>II disegno di questa Lettera, e più ch'altro i tempi ancora recenti 
m'inducono a non allungarla di documenti, e a non pubblicarli, quand'oggi assai nomi ne 
patirebbero, e n'uscirebbero particolarità inutili al mondo, e pericolose a molti individui. Provvederò 
ad ogni modo che documenti e testimoni attestino un dì il vero di quanto scrivo.</p>
               </note>

ch'io pur temendomi d'essere d'ora in ora sepellito vivo, non mi ristava dal sollecitare che alla 
famiglia di uno de' carcerati fosse pagato certo danaro al dovuto padre, tanto che non si avverasse 
anche nel nostro secolo il verso

<quote rend="block">
                  <lg>
                     <l>Poscia più che il dolor potè il digiuno.</l>
                  </lg>
               </quote>
            </p>
            <p>A me gli Austriaci furono cortesi tutti e benevoli. Se non che l'avere essi abolito a un 
tratto le leggi e le forme de' processi criminali del Regno, inviolate sino allora anche ne' casi di alto 
tradimento e ne' delitti di Maestà

<note place="foot">
                  <p>Un prete del lago di Como sommovendo alcuni montanari, aveva, pochi 
anni addietro, congiurato contro Napoleone; si difese altero; parlò a' giudici liberamente, e gli fu 
conceduto di mostrarsi e morire e da uomo.</p>
               </note>

— l' avere astutamente taciuto sempre la reità degli accusati — e l'avere tenuto sì fatti 
modi senza altri diritti che dell'occupazione di fatto per un trattato di tregua, mentre il Congresso di 
Vienna stava ancora deliberando su le sorti de' popoli — a me allora parevano, e parranno 
sempre, modi della più codarda e sfacciata fra quante tirannidi l'Europa dall'istituzione del Santo 
Uffizio in qua abbia mai conosciuto. Niuno di quegli accusati patì se non se di carcere più o meno 
protratto; anzi la sentenza ad alcuni di carcere a vita, e a taluni di morte, fu commutata per grazia 
regia in pene molto minori: onde intesi che tutti dopo pochi anni rividero le loro case, e vivono 
liberi. Pur a stimare la grazia vorrebbesi innanzi tratto conoscere quanta era la colpa. Qualunque 
atto pubblico di clemenza che non sia preceduto palesemente dalla giustizia, pare ostentazione, ed 
io la reputo ipocrisia di regnanti, e furberia di ministri che li consigliano. Fors'anche il diritto regio 
divino oggi pare conferito a' monarchi perchè ad imitazione della Provvidenza puniscano e 
ricompensino per fini occulti e secretissime vie. Ma fu sempre, ed è usurpazione sacrilega, dove il 
popolo fin anche sotto la spada d'un conquistatore potente, aveva leggi pubbliche, giudici pubblici, 
e forme pubbliche di processi. Parmi sia da temere che la Santa Alleanza per troppa stoltezza nella 
crudele iniquità delle sue massime, non santifichi il regicidio. Perchè se i monarchi pretendono 
inviolabile in essi il diritto del Santo Uffizio, e i diritti di spergiurare, e vogliono, e fanno, che la 
dottrina s'applichi inesorabile in ogni terra, certo in ogni terra ove insorgeranno rivoluzioni i 
monarchi corrono pericolo di non essere più chiamati a giurare costituzioni, bensì a confessarsi de' 
loro spergiuri passati, e preparare il collo alla scure. I rei del regicidio e la moltitudine de' loro 
complici combatteranno col coraggio della disperazione; e cadendo con l'armi alla mano, non 
espieranno col laccio la scempiezza di avere creduto al giuramento de' re che non sanno morire sul 
trono. Per altro a queste e cose sì fatte provvedano la Santa Alleanza e l'America.</p>
            <p>A me oggimai pareva di dover ringraziare la natura che avevami dotato di tempra 
inflessibile fra tante agitazioni politiche — la fortuna che m'aveva preservato in vita 
— e il mio secolo che mi aveva lasciato imparare assai cose in pochi anni.

<quote rend="block">
                  <lg>
                     <l>Vidi l'Italia giunta in quella parte</l>
                     <l>Di sua età, dove ciascun dovrebbe</l>
                     <l>Calar le vele e raccoglier le sarte.</l>
                  </lg>
               </quote>
            </p>
            <p>Però giudicai che dov'io potessi non udire calunniatori, né vedere volti conosciuti di 
spie, la memoria del passato avrebbe alimentato l'anima mia molto più che qualunque vana speranza 
nell'avvenire. Se non che tanto il partirmi da quella terra di spie senza passaporti, quanto il 
richiederli e non provocare il pericolo di dovere rimanervi per sempre, m'erano due prove difficili a 
un modo. Agli ufficiali generali di casa d'Austria pareva che dov'io scrivendo avessi disingannato 
gl'Italiani, sì della loro troppa diffidenza nel nuovo padrone, e sì della loro fiducia in nuove 
rivoluzioni, io avrei giovato efficacemente alla loro salute, e alla tranquillità della patria; ed a me. 
L'un d'essi era il Conte di Ficquelmont, quartiermastro generale dell'esercito, uomo di molta mente 
e di nobile animo. Ma, sia che non s'avvedesse come ogni mia esortazione sarebbe tenuta eresia 
d'apostata, o che gli fosse comandato di fare che l'Italia non avesse più uomini atti ad essere creduti, 
ei più ch'altri mi addusse ragioni insistenti, ed io gli opposi le mie. Pur sapendo che il definirle 
spettavasi ad altro giudice, andai spesso temporaggiando, e spesso proponendo termini che non mi 
sarebbero stati assentiti; e questo segnatamente — Che io dovessi diriggere una opera 
periodica compilata così che non irritasse parti e passioni politiche e studiasse di sedarle di grado in 
grado sotto la dolcezza della letteratura e dell'ozio; e ch'io ne starei mallevadore: e però nè censura, 
nè revisori di stampe dovrebbero ingerirsene mai. Da quanto il generale mi disse, pare che ne 
abbiano scritto al Ministero in Vienna. In quel mezzo io guardandomi dattorno a esplorare vie di 
partirmi, parlai intorno al giornale con tre o quattro che nel naufragio delle loro fortune a que' tempi 
potevano in quell'impresa trovare scampo anche dalle persecuzioni: e l'un d'essi, del quale io aveva 
a lodarmi assai, e da dolermi assai, ma che pur mi era caro, risposemi — <hi rend="italic">Da che s'appoggia alla colonna del governo non può cadere</hi>. E perchè furono le 
ultime parole che intesi da lui, né più lo rividi, mi stanno tuttavia nella mente. Intesi poscia com'egli 
— non però so de' patti — ebbe a fondare e a promovere quel giornale; ma che 
riuscendogli sorgente di noie non meritate, trapassò in altre mani. Per allora, mentre che s'aspettava 
da Vienna il rescritto, e io mi affrettava a disporre le mie faccende a partirmi, m'intesi chiamare con 
gli altri ufficiali superiori a prestare giuramento di fedeltà. Addussi che il Congresso degli Alleati 
non aveva ancora pronunciato intorno all'Italia; e che un grado io l'aveva rassegnato da quasi un 
anno, e dell'altro io non me n'era valuto. Mi fu risposto che niun servigio militare sarebbe mai stato 
richiesto da me, chè sarei traslocato ad uffici liberi, e con emolumenti più generosi; ma che tutti 
frattanto dovevano adempiere alla formalità del giuramento. Per guardarmi dalle spie dilettanti, e 
dalle involontarie, mi feci misurare il dosso da un sartore, che m'abbellisse di un abito soldatesco 
all'austriaca: e indugiandomi lietamente sino al penultimo giorno, riparlai al Consigliere Schoeffer, 
ottimo uomo che amministrava le faccende della finanza, e lo tentai se v'era modo ch'io mi partissi 
liberamente con un passaporto, e prometterei da gentiluomo di non ingerirmi in cose politiche, ma 
ch'io non vorrei giurare fedeltà militare. Pur udendomi rispondere che dove un solo fosse 
privilegiato, io godrei dell'immunità, ma che giurare dovevano tutti a ogni modo mi avventurai sul 
far della notte all'esilio perpetuo, e a mezzodì del giorno vegnente, mentre gli altri, circondati da' 
battaglioni di Ungheri, proferivano il giuramento, mi veniva fatto di toccare i confini degli Svizzeri; 
non perchè io mi sperassi un asilo: ma bensì le loro Alpi, e la loro indigente venalità mi 
promettevano nascondigli.</p>
            <p>Pur in Milano dicevano ch' io me n'andai deputato a fare che fossero rimandati in catene 
quanti ufficiali sarebbero fuggiti per non giurare — dicevano che io non poteva non sapere 
ogni cosa della congiura; e da poi ch'io venni in tanta grazia agli Austriaci, era prova patente ch'io 
aveva indicato taluni de' carcerati — e dicevano che non so quante dieci migliaia di lire 
m'erano state pagate per arra ch'io scriverei sotto la dettatura dell'Austria — e dicevano 
novelle altre parecchie. La ressa de' soldati, e le indagini de' commissari della polizia nella mia casa 
a sapere s'io m'era partito con divise militari, e con pochi o molti compagni, bastavano a chiarire la 
verità. Ma a voi, Milanesi, piaceva di riderne come di celie da scena. Napoleone movendosi dall' 
isola d'Elba, e Murat da Napoli, a voi pareva ch'io non essendomi andato nè all'uno nè all'altro, la 
mia stanza in paese svizzero non fosse senza perchè; tanto più quanto i patriarchi de' liberi 
montanari legavano — ed era vero — quanti Italiani o Francesi potevano cogliere. E 
in ciò pure obbedivano a un conte o marchese, o che altro si fosse, di Talleyrand, che 
affaccendavasi a raggirare la loro Dieta; onde per guiderdone della loro obbedienza poco mancò che 
la Svizzera francese non andasse a' Borboni, e la tedesca agli Austriaci. Delle fortune di Murat, chi 
mai guardando a' recentissimi esperimenti e all'Europa in armi a que' giorni, avrebbe voluto farsi 
seguace? Per Napoleone io presentiva sciagure. L'aura di divinità che l'aveva circondato erasi 
dileguata; e la Francia era stanca; anzi l'unica salute ch'essa poteva e tuttavia può sperarsi sta nella 
generazione sorgente, e allorchè tutti i repubblicani, e gli emigrati, e i napoleonisti saranno sotterra. 
Se Bonaparte vinceva, avrebbe voluto e dovuto guerreggiare; e l'Italia sarebbe stata nuovo campo di 
battaglie, e premio peggiormente straziato della vittoria. Inoltre era nato tiranno; quindi, io credeva 
allora alle sue professioni liberali, quant'io aveva creduto al suo personeggiare di Cincinnato; e 
quanto oggi credo a' pettegolezzi offerti all'ombra sua da' suoi medici, e dall'ottimo De Las Cases, 
generosissimo fra quanti Panglossi hanno filosofato mai di politica sentimentale. Senzachè, per le 
massime mie, qualunque uomo si fa soldato per altro principe o popolo o principio, fuorchè per 
l'indipendenza e le leggi e i comandi della sua patria, è da reputarsi onoratissimo insieme e 
disonestissimo de' manigoldi. — E questa sia risposta anche a quanti mi hanno convinto 
d'apostasia, perciò solo ch'io non mi sono arruolato fra' liberali crociati di Spagnuoli e di Greci. 
— De' Greci, altro ho da dire; or basti per tutti — Che niun uomo, se non se forse per 
disperazione di fama o di fame, o pazzia, va a guerreggiare le guerre civili degli altri popoli. Ed è 
opinione forse non vera; ma per me è religione.</p>
            <p>I patriarchi svizzeri vendono con buona coscienza i loro figliuoli perchè si scannino per 
le altrui battaglie. Sono deboli, perciò non possono essere giusti; onde non hanno di libertà più che 
il nome. Sono poverissimi; e si arrendono più facilmente alla vista dell'argento, che alle promesse 
dell'oro. Quindi per suggerimento di coscienza, e di servitù, e di necessità, m'avrebbero venduto a 
chiunque. Ma i buoni Landamanni delle montagne, purchè io non li mettessi per più di tre o quattro 
giorni alle strette, e movessi i miei tabernacoli, mi vendevano asilo, e un passaporto per il cantone 
vicino, e anche le lettere requisitoriali del conte Strassoldo Direttore della Polizia, che da Milano 
incalzavali a darmi la caccia su l'Alpe. Onde io le serbo per compiangere i deboli, e disprezzare i 
più forti. Peggio ho patito da' Landamanni di più alto affare splendenti di ordini cavallereschi di 
parecchie teste coronate; e che mi tolleravano, poi mi cacciarono anche mentr'io giaceva infermo in 
una locanda. Bensì non sì tosto riseppero com'io aveva ottenuto un passaporto britannico, 
m'onorarono d' un altro col suggello della Dieta, perchè indi innanzi potessi andare e tornare per 
tutta la terra della loro Federazione. Io mi tolsi di andare a vedere una Università della Germania; e 
quella loro protezione disutile mi resta dono gratissimo, poichè essi mi diedero un documento che 
giustifica il mio disprezzo per tutti i nobili veterani di milizia venale.</p>
            <p>I fatti, e poco più d'un anno, bastarono in Italia a smentire quanto avevano detto, scritto, 
o pensato e d'altri e di me. Perciò non vedo a che mai gli Italiani mandati dalle nuove sciagure del 
1820 a ricoverarsi in questa Isola, e fra gli altri l'autore delle lettere su la rivoluzione spagnuola, si 
maraviglino — <quote>«Che io mi sia dato a scrivere carta per vivere agiato, e non 
mi sia contentato d'abitare in un campanile per fare artiglieria di parole a punire gli Austriaci 
dell'avere radunato calunnie a infamarmi»</quote>.

<note place="foot">
                  <p>
                     <bibl>Count Pecchio, <title>
                           <foreign lang="eng">Letters on 
Spain</foreign>
                        </title>
                     </bibl>.</p>
               </note>

Or a che prò? Ma che i Tedeschi le abbiano radunate chi m'assicura? Trovarono un Regno in 
rottami, sciagure infinite, speranze e paure egualmente frenetiche, grida e brighe da tutte parti, 
recriminazioni perpetue, avidità di pane e onori, e vendetta di frati sfratati e patrizi codardi, 
province tornate all'antiche animosità sotto calamità assai peggiori; e una città capitale stata sino da' 
tempi del Machiavelli piscina di corruzione politica;

<note place="foot">
                  <p>
                     <bibl>
                        <title>Discorsi sopra Tito Livio, lib</title>. 2</bibl>.</p>
               </note>

e col venire de' Tedeschi il veleno della nuova discordia e di tutte le sue calunnie vi correva ad 
impaludarsi. Le calunnie senz'altro erano opportune al bisogno de' nuovi padroni; ma erano anche 
necessarie alla vostra rabbia. Se non v'inibivano d'andarvi a dissetare in quella vostra piscina, 
facevano il debito loro, e da savi. Ma e perchè mai avrebbero essi brigato a farvela vuotare e 
riempire a ogni poco? Ad essi bastava di starsi seduti, lasciarvi andare, e vedervi aiutare l'un l'altro a 
tracannare i veleni, ed ubbriacarvene e dilaniarvi vociferando. Poi quando il tempo e la violenza de' 
fatti vi desta, voi vi guardate dattorno con la sonnolenza dell'ubbriachezza, ad esecrare Francesi e 
Tedeschi, e missionari di Sante Alleanze, e ambasciadori, che hanno versato sospetti e scandali a 
disunire e infamare l'Italia ed ogni italiano. Pur da che vi soggiogano senza spendere sangue, hanno 
merito di prudenti. Ma se voi non voleste ascoltare, nè credere, nè ridire sospetti e scandali; e se 
aveste fede gli uni negli altri; e se non vi accusaste fra voi d'essere nati, allattati e allevati figliuoli 
di patria lacerata di dissensioni; e se non vi doleste che ciascheduno di voi sta apparecchiato a 
prostituirla per oro o per rame alle libidini di tutti gli adulteri: e se non nominaste oggi l'uno, 
domani l'altro, a fare Tersiti de' vostri Achilli, credo che la prudenza de' vostri oppressori 
tornerebbe in ridicola furberia, e l'avrebbero oggimai pagata del loro sangue. Sareste servi, ma non 
infami nè stolti. Se non che voi sciagurati non lasciate, nè lascierete mai che nè pure i fatti, i quali 
fanno ravvedere anche gli stolti, assennino voi che pur siete scaltrissimi ed animosi.</p>
            <p>Da' primi approdati qui subito dopo le rotte di Napoli e del Piemonte, ebbi tre o quattro 
relazioni, scritte non senza ingegno nè pratica di cose pubbliche. Ma quanto agli individui che erano 
nominati, agli uni erano imputate le sciagure perché pendevano troppo al sistema monarchico, <add resp="ed">a</add>gli altri perchè volevano favorire la preponderanza aristocratica; agli altri perchè 
farneticavano democrazie, — ed inoltre perchè tutti quanti parevano disposti a macchinare 
acciò che se i loro fini non riuscivano a buon termine, gli altri dovessero rovinare a ogni modo. 
Alcuni erano accusati di pratiche con la corte; altri con le spie de' Tedeschi; alcuni di furto della 
cassa degli eserciti. Non però un'unica di tante accuse mostrava certezza, né indizi di prove. E 
nondimeno mi stavano sott'occhio narrate come storia di fede documentata. Poscia a me ogni 
mattina le gazzette portavano i discorsi nelle adunanze degli Inglesi e i nomi de' benefattori, e la 
quantità delle elemosine offerte dalla umanità di molti a soccorrere di pane e di tetto i profughi 
dall'Italia. Ma dopo non molti giorni i profughi nelle gazzette erano clamorosi di proteste e lettere 
che accusavano gli altri italiani di ladri impudenti di quell'elemosina; e ne rinsanguinarono 
controversie velenose e abbiettissime.</p>
            <p>Adunque da che il desiderio di fuggirmi dalla discordia calunniatrice servile mi 
confortava a contentarmi dell'esilio perpetuo, io mi sono deliberato oggimai di non udire più voce, 
nè vedere più volto mai d'italiano. Di pochi d'essi non m'era, e nè pure oggi non mi sarebbe discara 
la conversazione. Se non che dopo la prova come a' pochissimi non può mai venir fatto di trafugare 
il secreto della mia vita all'inquietudine de' tanti occhi d'Argo, e m'arrivava pur sempre il rumore di 
vituperi e di scandali; io da più d'un anno mi vivo occultissimo a tutti. A voi sta il malignare quante 
induzioni vi giovano intorno al perchè della mia solitudine, e infamarmi anche in questo. A me il 
non udirvi più mai non è poco. E frattanto anche per le città vostre gementi dal dolore soppresso de' 
vostri parenti, e mute di cittadini; e nelle terre del vostro rifuggio; e nell'altro emisfero ove andate a 
portare sudore e sangue e lacrime per aver pane, e da per tutto, va e viene con voi la discordia 
calunniatrice:

<quote rend="block">
                  <lg>
                     <l>Va come Furia, e non si stanca o dorme:</l>
                     <l>Poca prima, indi cresce e per la terra</l>
                     <l>Passeggia; e rade con la testa il cielo.</l>
                  </lg>
               </quote>
               <note place="foot">
                  <p>
                     <bibl>
                        <title>Iliade</title>, IV</bibl>.</p>
               </note>

Ma voi della sapienza poetica degli antichi ridete. Or addio. Siate filosofi col vostro secolo. I diritti 
di cittadinanza d'ogni cosmopolita sono teoria d'oggi, e sia vostra: ma non è mia; nè 
dell'esperienza.</p>
            <p>L'avere io scritto alcuni articoli di letteratura e di storia per il <title>
                  <foreign lang="eng">Quarterly Review</foreign>
               </title>, giornale ministeriale, avvalora per molti italiani 
ed inglesi la congettura che il silenzio intorno alla politica mi è pagato dalla casa d'Austria, o da uno 
o dall'altro de' ministri dell'Inghilterra. Or all'<title>
                  <foreign lang="eng">Edinburgh 
Review</foreign>
               </title>, giornale egualmente celebre, ed oppositore acerrimo del governo, diedi 
altresì alcuni articoli, e più che all'altro; e prima e dopo che all'altro. Ma oggi, anzi in Inghilterra 
meno che mai — e questa io la credo ventura d'Europa — la letteratura non può essere 
schietta mai di passioni e d'opinioni politiche. Tuttavia l'uomo profugo, e inframmettente nelle 
brighe e interessi di parti in terra che lo ricetta, non merita asilo. La sentenza d'Aristippo, 
<emph>niuna terra m'è patria</emph>; e la sentenza di Socrate, <emph>ogni terra m'è 
patria</emph>, tornano tutt'uno alla vita contemplativa; e se, com'essi dicevano, <emph>il 
filosofare non è che meditazione alla morte</emph>, ogni terra di certo basta alla sepoltura; e agli 
abitatori d'ogni terra per non essere contaminati da' cadaveri importa di non negarla. Se non che la 
filosofia della vita del cittadino a me pare altro studio; e chiunque s'aggiudica vita sì fatta, e tuttavia 
non ha patria, si merita ,di vivere esoso, o vagando di paese in paese tanto che trovi una repubblica 
e un erario e un esercito di cittadini cosmopoliti. Alla madre raminga d'Euripide l'esperienza aveva 
insegnato filosofia più savia per avventura della socratica — 

<quote rend="block">
                  <lg>
                     <l>Siam regine, nol dite: esuli siete:</l>
                     <l>Or siate ancelle, o figlie. Altro non resta.</l>
                  </lg>
               </quote>
               <note place="foot">
                  <p>Nelle <title>Fenisse</title>, se mi sovviene.</p>
               </note>
            </p>
            <p>Però standomi a strette non molto diverse, e lo scrivere essendosi fatto lavoro mio 
manuale, parevami che somministrando articoli a' seguaci servili, e agl'inseguitori implacabili de' 
ministri, io mi scostava in ciò dalla religione degli scrittori di parte in questo paese, e mostravami 
indipendente insieme, e imparziale. Se alcune sentenze o troppo acri o troppo molli, e alcune lacune 
si veggono qua e là in essi articoli, non sono mie. Io per agevolarli, da che il mio stile italiano riesce 
intrattabile a' traduttori, gli ho sempre scritti in francese alla meglio, e ne ho fatto sempre stampare 
due copie, per giustificarmi dinanzi a me. Il direttore letterario e il libraio editore de' due giornali si 
stanno mallevadori, onde senza pur mai rivelare il nome degli scrittori, rispondono agl'individui ed 
a' giudici; nè può giustamente negarsi ad essi il diritto di rifare tanto quanto l'altrui scritture a lor 
beneplacito. A me questo non rincresceva, se non in quanto io non avrei voluto tacere che gli 
articoli miei, erano miei; e così alterati non erano miei, nè d'altri. Non per vanità letteraria, sa il 
cielo! ma perché tacendo avrei violato una dottrina politica mia — e che dirò — 
intorno alla libertà della stampa. E m'indussi a non procacciarmi lavoro più dall'una o dall'altra di 
quelle opere periodiche; e oggimai da niuna. L'ultimo articolo richiestomi per il <title>
                  <foreign lang="eng">Quarterly Review</foreign>
               </title>, durai la fatica di scriverlo in inglese da me, e lo 
mandai a patto che fosse migliorato nello stile a ogni modo, purchè nulla vi fosse aggiunto o 
sottratto. Pur vedendo che stavano in forse, io dopo un anno lo ridomandai; e lo riebbi.</p>
            <p>Adoratore come pur sono della libertà della stampa, io l'ho considerata facoltà civile ed 
umana di dire a viso aperto ciò ch'io penso e che sento; ma non già di propagare pensieri e fatti veri 
o falsi e passioni, e tuttavia nascondere il viso e la voce. L'uomo parlando affinchè gli altri l'odano, 
tutti lo guardano in volto, ed ei non può celarsi a veruno. Or chi per via della stampa parla a numero 
infinito d'ascoltatori, e vicini e lontani, e non possono contraddirlo e redarguirlo alla prima, non ha 
egli egualmente e maggiore l'obbligo di mostrarsi? E che altro manda egli fuori se non una copia di 
parole, e ch'ei pronunziandole non avrebbe potuto lasciarsi intendere e insieme occultarsi? 
Chiunque s'occulta forse corre pericolo di pervertire la migliore arme che il cielo abbia mai 
conceduta alla mente umana, sì che possa difendersi dalla tirannide che vorrebbe abbrutirla. Non 
ignoro come questa è pure delle mie dottrine che sanno a moltissimi d'eresia. Ad ogni modo è 
fondata su l'innegabile verità che la società civile de' popoli deriva non solo dal diritto libero, 
aperto, comune a tutti di manifestare le passioni e inclinazioni e le facoltà migliori dell'umana 
natura ed usarne; ma ben anche dall'obbligo imposto a tutti di dissimulare le peggiori e condannarle 
all'inerzia. Taluni nelle scritture anonime si disacerbano scapestrando l'invidia, la malignità e la 
rabbia della calunnia e della dissolutezza e della irreligione, e d'ogni trista libidine nostra. Pur se 
dovessero suggellare la loro eloquenza del loro nome vorrebbero farne uso più verecondo e più 
utile. Che se per l'illusione nelle opere destinate alla fantasia, e se per conferire alla libertà della 
disputa in argomenti più gravi, giova alle volte che il nome dell'autore non sia manifesto, rileva a 
ogni modo che gli onesti scrittori diano l'esempio di non rinnegare mai le loro parole. Vero è che a 
ciò provvedono leggi, tribunali e giurisprudenti. Ma fanno poco; perchè ove gli uomini non siano 
frenati dall'istinto divino della verecondia, la stampa continuerà o d'un modo o dell'altro ad essere 
loro complice di oscenità e di libelli, quando a chi nacque profondamente maligno non resta più 
freno, ch'io sappia, se non forse il capestro. — Vera o no che sia la dottrina, io la pratico 
sempre religiosissimo: e comechè alcune operette mie portino nomi fittizi, nientedimeno ho sempre 
detto che sono mie; anzi di tutte ho pur fatto tirare dodici esemplari, mandandoli qua e là, e per lo 
più alle pubbliche, librerie, tanto che se io mai rinnegassi alcuna mia parola, altri possa addurre la 
mia confessione. E però di quanto mai scrissi in que' due giornali anonimi o in altri, io mi 
professava autore, anche innanzi che fossero pubblicati.</p>
            <p>Ingannavasi dunque Lord Bathurst, allorchè in una lettera ch'io ebbi sott'occhio scriveva 
presupponendo miei tutti o parecchi degli articoli intorno a Parga e le Isole Ionie, e che per tre o 
quattr'anni affaccendarono molti giornali, e segnatamente i fogli del <title>
                  <foreign lang="eng">Times</foreign>
               </title>. Una lunga scrittura intorno a Parga nell'<title>
                  <foreign lang="eng">Edinburgh Review</foreign>
               </title> è mia; ma null' altro. E comechè alcuni degli 
errori che corsero siano miei, e altri no, pur non sono tali ch'io non voglia assumerli tutti quanti; e 
dove fossero anche più gravi, vorrei farne ammenda a ogni modo. Poscia alla risposta fattane dal 
<title>
                  <foreign lang="eng">Quarterly Review</foreign>
               </title>, molti pur m'incalzavano ch'io 
rispondessi. Ma lo scrittore chiunque si fosse era anonimo. S'egli dov'è conosciuto si comporta da 
gentiluomo, ei di certo si maschera in quell'articolo da villano. Se sente da uomo nel suo secreto, 
egli insulta alla verità, alla giustizia e alla calamità de' miseri in quell'articolo, da sfacciato 
mercenario del forte. Se ha fatto così per debito d'ufficio, paga, parmi, carissimo il pane o l'oro ch'ei 
ne ricava. E se afferrò opportunità a compiacere a maligne necessità dell'anima sua, si roda la fama 
altrui e goda di gemiti e sangue di deboli, come la volpe fa della preda ne' nascondigli. Risposta 
altra io non ho, nè avrò mai, se prima l'autore dell'articolo non si rivela. E dove ei tema il mondo, ei 
si nomini o tre o cinque arbitri, ed io proverò dinanzi ad essi con documenti irrefragabili e trattati di 
Stati, e computi di aritmetica, e testimonianze giurate e viventi, che in quell'articolo l'autore mentì; 
che per accusare citò parole da un libro dove non furono scritte mai; e ch'egli con un oratore 
privilegiato allegò condizioni di un trattato, nel quale pur nondimeno esse condizioni, esplicite o 
implicite, non esistono. Se l'autore dell'articolo sarà giudicato veritiero dagli arbitri suoi, dichiarerò 
che io sono mentitore e farò pubblica ammenda: se proverò ch'ei mentì, a me basterà che sel 
sappiano quegli arbitri amici suoi. Per ora e per sempre finch'esso si vive alla macchia prontissimo a 
rinnegare ciò ch'egli scrisse, non gli rincrescerà, spero, di prendersi da me e da quanti sanno la 
verità, il disprezzo dovuto a tutti i mentitori codardi. Forse potrei nominarlo; quand'esso parlandomi 
dava stoltissimi indizi che m'accertarono com'ebbe parte in quel crudele libello contro a' Pargioti. 
Ma nè mi macchierò della colpa di troppo credere ad induzioni valendomi di privata conversazione; 
nè egli perciò si rimarrebbe dalle false citazioni di libri e trattati, negando pur sempre ciò ch'egli 
scrisse, e riscrivendo, e tuttavia rinnegando; e non senza vittoria, da che qui davvero i giornalisti 
governano il mondo.</p>
            <p>Alla storia di Parga attesi più di proposito. Il libro col frontispizio qui a piedi, comechè 
sia quasi tutto stampato, non fu pubblico mai, anzi da cinque o sei copie fidate ad amici, ho sottratto 
assai documenti.

<note place="foot">
                  <p>
                     <quote>
                        <foreign lang="eng">Narrative of events illustrating the 
fortunes and cession of Parga</foreign>
                     </quote> — e per epigrafe — 
<quote>
                        <foreign lang="lat">Quae referam parva forsitan, et levia memoratu videri, non nescius 
sum. Nobis in arcto et inglorius labor. Non tamen sine usu fuerit introspicere illa, primo aspectu 
levia, ex quis magnarum saepe rerum motus oriuntur</foreign>. <bibl>Tacitus, <title>Ann.</title> 
IV, 32</bibl>
                     </quote>.</p>
               </note>

Le iniquità delle astuzie della Santa Alleanza applicate sì crudelmente sopra quella repubblichetta 
apparivano più manifeste appunto perchè i pazienti e i carnefici erano pochi, e conosciutissimi; i 
testimoni tutti vivevano; i documenti parlavano recenti e innegabili. Quindi lasciavano discernere 
tutte le traccie per le quali prevalse questo nuovo diritto delle genti che caccia i popoli dalla terra de' 
loro antenati, e si vanta d'averli compensati perchè fa stimare i loro poderi e le loro case, e li paga a 
suo beneplacito. E perchè gli uomini di Stato ridevano di tanta pietà per tre mila abitatori di Parga, 
siccome i Mandarini chinesi sogliono ridere de' pochi milioni de' sudditi delle alte Potenze europee, 
mi sono anche studiato di derivare dalla storia del mondo le prime origini e le vicissitudini varie del 
diritto delle genti, e come in altri secoli soleva operare, e come funestamente così rimutato doveva 
operare di necessità a' dì nostri, e per l'avvenire.</p>
            <p>Il lavoro era presso al termine, quando le rivoluzioni improvvise degli Spagnoli e degli 
Italiani provocarono la Santa Alleanza ad ampliare con tirannide più violenta l'applicazione di tutto 
il suo dogma; e mi strinse a sopprimere il libro. Assai de' fatti secreti e de' documenti autentici 
m'erano stati fidati anni addietro, talor conversando meco, e talor in copie, se mai potessero 
giovarmi, quando che fosse, alla storia del secolo: e alcuni degli amici miei erano stati attori o 
spettatori prossimi di faccende militari e politiche di varie nazioni. Oggi anche al segretario di Stato 
degli Affari Esteri dell'Impero Britannico potrei ricordare e ciò ch'egli scrisse, e ciò che gli era 
risposto, or son per avventura da quindici o diciott'anni. Quindi allo scoppio di nuove rivoluzioni, 
temendo io non tutti o taluni, e fors'altri, cadessero sotto sospetto d'avermi partecipato que' 
documenti, la stolta ferocia de' Santi Alleati m'indusse a sopprimere il libro. In ciò ho adempiuto al 
debito d'amico e d'uomo; da che nè libri stampati avrebbero allora giovato alla giustizia pubblica; nè 
per mie dichiarazioni i monarchi e i loro ministri si sarebbero ristati dal sospettare ingiustamente e 
punire or l'uno or l'altro individuo come complici miei, e rivelatori de'secreti di Stato.</p>
            <p>Questa ragione addussi al libraio — ed è Giovanni Murray — il quale 
essendosi assunta l'edizione, avevala spesso annunziata per prossima a uscire, tuttochè, a dirne il 
vero, anch'esso per ragioni sue ne pareva pentito, e dicevami di non aver voluto mai leggere nè pure 
i fogli del torchio. Tosto seppi da molti, e più chiaramente dal colonnello Bosset, gentiluomo 
svizzero al servizio inglese, e poi dal Conte di Santa Rosa, che molti qua e là m'imputavano d'avere 
soppresso l'opera mia; e che per intercessione di Lord Castlereagh n'ebbi compenso magnifico dal 
Tesoro della Gran Bretagna. Io con Lord Castlereagh non ho parlato se non un'unica volta, e dove 
tutti vedevano; ed era in una festa da ballo. Una dama bizzarra me gl'introdusse senza avvertirmene; 
e il nostro discorso intorno alle cose d'Italia fu bizzarrissimo; onde ne scrissi ricordo; ma da poi 
ch'ei morì, lo bruciai. Forse quella mezz'ora bastò a generare sospetti; e il libro abolito a que' giorni 
ha potuto convalidarli. Adunque io per esso non ebbi mai da mortale veruno nè compenso nè 
premio. Gli esemplari si stanno, credo, ne' magazzini dello stampatore. A me oltre a un anno di 
assiduo lavoro, è costato da trecento lire sterline per copiatori e libri e altre spese più gravi a 
ottenere testimonianze oculari; e inoltre mi sto tuttavia debitore di molta parte della fatica al mio 
traduttore — e debitore anche di quasi lire duecento sterline al libraio per la parte stampata. 
Nè qui tacerò come inoltre gli sto debitore di lire cinquanta richiestegli in via di ragione corrente 
per una tragedia intitolata <title>Ricciarda</title>, prestata in manoscritto a un poeta celebre amico 
mio, e che lasciai stampare non so come o perchè, contro al costume e al proposito mio; e fu 
smerciata. Se non che le spese dell'edizione per troppa eleganza soverchiarono tutti i guadagni: ed è 
giusto che il conto mandatomi sia pareggiato con la restituzione del denaro pagatomi innanzi tratto. 
Di molta sua fiducia e umanità liberale e cortese verso di me, io mi sono altamente chiamato 
sempre, e mi chiamo riconoscente. Onde, per rimborsarlo d'altre somme prestatemi pronto, 
spontaneo, io mi sono condotto a espediente di cui sentiva e sentirò tuttavia vergogna mortale 
— intendo delle mie letture pubbliche, ascoltate con generosa benignità; non però meno 
ciarlatanesche. Al mio rossore puerile o donnesco, ma rovente e perpetuo, non è poco ristoro l'avere 
saldato un debito di interesse e d'amicizia. S'altro gli devo io non so; io mi sto alle ragioni scritte da' 
suoi fattori in suo nome: ed io spero ch'egli a molti rumori, se come intendo sussurrano tuttavia, 
opporrà schiettamente la verità.</p>
            <p>Or da che mi s'è fatta innanzi anche quest'altra necessità trista di parlare di me, mi 
distrigherò di alcune altre spinose minuzie, e che pur sono tenaci dove s'appigliano a conferire 
infamia al mondo. L'essersi creduto ch'io fossi debitore di grosse somme ad esso libraio per lavori 
da me promessi e non fatti — poi l'avere io dato da vendere all'incanto ogni cosa mia, tanto 
da saldare, quanto era in me, alcuni debiti imprudentemente incorsi, iniquamente e sinistramente 
saldati a mezzo, e ridomandatimi, colpa della mia fiducia inertissima, e della imperizia di centomila 
forme e cavilli del foro — e finalmente la vita silenziosissima ch'io mi vivo, ha fatto anche 
prevalere la chiacchiera ch'io senza lasciare qui nè deputato nè manoscritto, mi partii per l'Italia con 
mille e più lire sterline d'un altro libraio — ed è pur questo che assumesi l'edizione de' poeti 
italiani che or vado illustrando. Venne a darmi avviso della calunnia, e gli dissi di lasciar dire 
anzichè adoperare il rimedio ch'egli esibiva — pessimo agli occhi miei — di smentirla 
per via di gazzette. Frattanto per questo libraio da più di quindici mesi oggimai sto durando assidui 
lavori e noiosi; anzi senza il testo de' poeti, egli ha già stampato ed è padrone perpetuo di quasi un 
mille delle mie pagine: nè ho ricevuto da lui, se non se quanto denaro a pena pagò lo stipendio d'un 
anno all'amanuense: nè so tuttavia di quanto, e come, e se mai sarà pagato il volume intorno al 
TESTO DI DANTE, e che per poco o assai di merito che gl'intendenti vi scoprano, tutti diranno a 
una voce ch'io spesi sovr'esso, o gittai,

<quote rend="block">
                  <p>Giorni e notti di cure, anni di cure.</p>
               </quote>
            </p>
            <p>D'altri due mecenati non mi restano se non cambiali, e la notizia ufficiale de' loro 
fallimenti. Un altro, credendomi lontano, insultava; poscia minacciato dalle leggi durissime ed 
inevitabili qui a' debitori, s'è raumiliato sì che gli perdonai più che mezzo del debito confessato; e il 
resto l'aspetto. Ma anche a lui valse, e varrà, l'esperienza mia delle umane fortune, e più ch'altro le 
intercessioni d'un gentiluomo giureconsulto amico mio nelle disavventure, ed è Cristoforo Hoggins, 
al quale non rincrescerà, spero, ch'io scriva il suo nome per fede di verità; tanto più ch'io gli fidai 
tutta quanta la somma derivata dalla vendita privata d'un mio livello perch'ei provedesse a un mio 
creditore onesto, e in bisogno. Due altri gentiluomini conosciuti nel foro civile per <foreign lang="eng">Taylor and Roscoe</foreign>, l'uno versato nella letteratura del Medio Evo, l'altro 
figliuolo dello storico illustre, occorrevano senza indugio nè rimunerazione alle mille noie che mi 
avevano contristato la vita. Derivarono tutte da una mia villetta fabbricata in mal punto, venduta 
peggio, e finita, a quant'odo, in grette speculazioni. Spesso e in altri paesi, e da molti e in modi 
ridicoli mi sono lasciato depredare, e avvedendomi; sì per indole; e sì per consigli imbevuti sin 
dall'infanzia, parendomi che il danaro dovesse stimarsi al pari d'ogni cosa che l'uomo può 
acquistarsi con esso, ma meno d'ogni cosa che ricchezza veruna non potrebbe mai comperare; 
— ed io mi lasciava giuntare per avere tranquillità. Ma torna computo fallacissimo. Molti qui 
per amore di danaro mandarono sfide di duello. Io ridendone e lasciandomi tenere per innamorato 
della vita, e i loro messi trombetti tuttavia spesseggiando, intimavano con più alte minaccie che 
stamperebbero la mia codardia, e ogni cosa de' fatti miei, da che essi avevano o tradotto o copiato 
per me. Ed è il vero che tutti così s'erano avveduti del mio terrore di accuse e discolpe nelle 
gazzette, tanto più quanto taluni campavano di quel mestiere, e gli amici che me gli avevano 
raccomandati si stringevano nelle spalle a compiangermi — nè altro potevano — 
rispondendo: <hi rend="italic">E' sono pur tristi!</hi> Alla fine, quando uno venne a strepiti 
d'insulti e provocazioni di sfide non silenziose, mi vidi stretto a lasciar credere per mezz'ora a lui e 
agli altri ch'io intendeva di trattarli da gentiluomini. Onde egli con tutte le cerimonie cavalleresche 
ebbe il campo e l'agio di uccidermi, e sdebitarsi d'ogni obbligo. Pur, non so come, il colpo gli uscì 
fallito; e dissi ch'io non mi starei a pericolo di fare le veci del pubblico esecutore; e che poteva 
andarsene in pace. E se ne andò; e tutti gli altri mi lasciarono in pace, se non in quanto perfidiano 
tuttavia sussurrando de' miei debiti a' ricchi librai, e che io sono in prigione; e che ho fatto danaro 
trafugando alla misera Grecia le lodi e scritture di Lord Byron; e novelle altre parecchie, facilissime 
a credersi fra un popolo di debitori imprigionantisi scambievolmente, imputando avidità di denaro 
ad ogni uomo, e dolendosi dell'altrui malafede. Qui a' giorni del sommo Verulamio la mercanzia 
fioriva assai meno: e forse perciò nel suo volumetto su le allegorie filosofiche degli antichi egli ha 
perduto d'occhio Mercurio bambino, truffatore delle mandre d'Apollo grande e dottissimo, che stava 
cantando. Omero, o altri che fosse l'autore di quell'inno, insegna, credo, che le arti mercantili 
faranno sempre capitar male le letterarie. E poichè la manifattura mia non poteva andare innanzi 
speditamente se non per aiuto manuale di gentiluomini così fatti, io anche per questa ragione mi 
confortai a provedermi lavoro più quieto.</p>
            <p>E davvero, sono sì sciagurati che nè oggi pure, quantunque io professi una volta per tutte 
di sgomberarmi d'intorno i calunniatori d'ogni terra e genìa, vorrei nondimeno dissimulare questi 
abbiettissimi. Se non che mormorando lor querimonie seducono la commiserazione de' generosi; 
onde giovimi ch'essi campando su la riputazione altrui, s'accattino altri benevoli, e disperino essi 
oggimai di far lucri sopra la mia, e che niun individuo d'altra razza, per troppa bontà, non si faccia 
complice inavveduto della loro tristizia. Quanti possano o quali essere i caritatevoli così raggirati 
intorno a' fatti miei, non so dirlo. Udii di parecchi; e Mr. Chambers, banchiere mal fortunato, perchè 
nasceva di animo più alto che il suo mestiere, m'avvertì delle malignità di que' tristi perch'io li 
facessi punire da' tribunali; ma tacqui. Parlerò solo d'un ufficiale generale britannico, e d'un 
comitato di liberali, e che non pure diè fede, ma ragguagliò un suo confratello del comitato, e 
rappresentante nel Parlamento di una delle comuni democratiche annesse a Londra, a dolersi 
— «ch'io m'era comportato inumanamente verso d'un irlandese che aveva lavorato per 
me». Non uno d'essi mai ebbe da me, se non più assai ch'io non aveva promesso. Alcuni 
d'essi si riportarono a leggi ed árbitri; e non conseguirono se non decisioni — e tuttavia le 
preservo — che mi lodano di liberalità forse prodiga, e di compassione; e che provano come 
presso che tutti que' loro lavori m'erano riusciti malfatti e disutili. Or se all'ufficiale generale non 
rincrescesse di raffrontare il nome del suo patrocinato, e il nome e l' attestato a stampa in certe 
gazzette irlandesi, si farà certo che il testimonio affermava com'ei per avere, in altri tempi, tradotto 
scritture stampate per mie — e nè pur questo era vero — riconosceva di subito 
qualunque carta scritta di mio carattere, e che però le baie villane pubblicate a irritare Lady Morgan 
erano state composte da me; e giurava d'avere veduto gli originali. Io per ufficio d'uomo bennato 
verso le gentildonne, accertai la celebre viaggiatrice com'io non aveva scritto nè pronunziato mai 
parola di lei; e che se importavale, starebbe in lei di lasciare che la mia dichiarazione fosse nota a' 
viventi; però le piacque di farla pubblica. Il cavaliere Morgan — a quant'odo — e un 
gentiluomo — a quanto vidi nelle gazzette — che io non conosco, ma ch'era citato 
sfacciatamente d'avere in pratica il mio carattere, minacciarono in Irlanda giudici e leggi a que' 
sicari di penna, e li strinsero a confessare che avevano lettere foggiate, imposture scherzose, e si 
rivelarono a un tratto buffonerie indegne di riso. Or se avessi armeggiato a smentirle mentre mattina 
e sera i giornalisti anonimi le ripetevano e me ne andavano domandando ragione, chi sarebbe stato 
animale umano ridicolo più di me? Sappiasi il generale ufficiale liberalissimo, se gli sia di molto o 
poco momento o nessuno di appurare quanta parte il suo dotto irlandese abbia avuto in quelle 
imposture, <add resp="ed">senza avere</add> smentito mai l'ignominia attribuitagli da 
quell'accusatore. Per me lo ringrazierò se d'oggi innanzi gli piacerà di credere quant'ascolta, non 
però d'accusarmi, se non dopo ch'ei si sarà sincerato del vero. Quantunque m'avessi sott'occhio quel 
suo carteggio de' fatti miei, feci il debito mio di non contendere ch'altri scriva privatamente il vero e 
il non vero, e di non compiacere della verità se non a chiunque sa chiederla a viso aperto.</p>
            <p>Lord Byron tenne altro modo. Aveva lasciato in Italia per me una lettera alquanto lunga, 
e acerbissima, a nome d'alcuni amici suoi più che miei, e risentita anche verso di me, 
interrogandomi — Perchè mai, poscia ch'io m'era inimicati a morte i poeti laureati in Italia, 
or mi fossi fatto confederato a' laureati dell'Inghilterra? e dolendosi che mi fossi riconvertito a 
esortare librai di non ingerirsi con autori che professano l'ateismo. Ch'ei sperava di non essere 
tenuto di dare ragioni di ciò ch'ei immaginava d'un altro mondo; bensì rilevava in questa vita di non 
parere rinnegato della sua fede politica; onde per preservarmene, s'arrogherebbe la libertà 
d'insegnarmi che mi guardassi da' suoi concittadini ch'erano maestri di proseliti e apostati. — 
Per quanto la lettera fosse temprata d'ironia signorile e di cortesia letteraria, pur era stata la prima, e 
fu la sola che ricevessi da lui; onde parevami meraviglia ch'ei ponesse in me tanta fede da 
spassionarsi intorno a persone che gli erano famigliari — anzi alcune parevano sue divote 
— e ch'ei si dolesse di me per riprendermi con severità d'amico antichissimo. Nè io gli aveva 
mai scritto; e solo io aveva risaputo come una lettera mia (richiestami da chi mi diede da leggere un 
suo dramma innanzi che uscisse, ed era il <title>Faliero</title>) gli era stata mandata. Poi come lo 
intesi, non me ne dolsi, da che dalle sue risposte m'accorsi ch'ei senza adirarsi né compiacersi, 
assentiva ad alcuni miei pareri, e scostavasi in altri. Ben è il vero che quando dopo più mesi mi fu 
lasciato vedere un altro dramma, io dissi a Giovanni Murray in casa mia — «Ch'erano 
opere da lasciarsi stampare a' librai impazienti di farsi strada, e che non avevano proprietà nè 
famiglia». — Queste o poco diverse parole ricordami d'avergliele replicate nelle sue 
stanze in <foreign lang="eng">Albemarle Street</foreign> alla presenza d'alcuni degli amici suoi 
che solevano radunarvisi. Come tosto arrivassero sino in Italia, non so; ma i curiosi e pettegoli 
irritatori di Lord Byron erano popolo innumerabile: e ogni sillaba accompagnata al nome suo 
diffondevasi come l'aria. Anzi a indovinare il perchè ei mi s'era adirato, mi fu d'alcun lume un 
giornale intitolato <title>
                  <foreign lang="eng">Examiner</foreign>
               </title>, che — 
«lasciando stare la questione di che razza io mi fossi in politica, meravigliavasi com'io patissi 
di imbrattarmi delle lordure d'<foreign lang="eng">Albermarle Street</foreign>». I 
conduttori di questo foglio erano i nuovi editori delle opere di Lord Byron; ed io aveva già decretato 
fino d'allora di non avere che fare nè pure con gli altri; e di apparecchiarmi a vivere come oggi 
vivo.</p>
            <p>Lord Byron, affinchè la lettera m'arrivasse sicura, lasciavala a una gentildonna che 
aveva da spedirmi certe mie carte, e poscia indugiò giorni e mesi, sì per la spesa del piego 
voluminoso; e sì per la certezza che col soprascritto al mio nome non traverserebbe sicuro per tante 
polizie della posta nel continente. Lo fidò quindi ad un greco che viaggiava per suoi negozi, e pare 
che girasse mezza la terra; perch'io lo vidi forse dopo un altr'anno. Entrò nelle mie stanze, condotto 
da un inglese che m'era sconosciutissimo; onde senza interrogarlo chi egli si fosse, lo lasciai 
intrattenere da un giovine che ricopiava per me. Il piego mi fu dato come venisse da Lord Byron. E 
mentre io vi guardava per entro, il mercante e il cicerone e l'amanuense balbettavano in tre lingue 
diverse della libertà della Grecia, penando a lasciarsi capire, e felicitandosi, senza sapere di che. Io 
li ringraziai, e si partirono. Da taluno de' tre, e forse da tutti originava la tradizione che quelle carte 
erano relazioni eloquenti intorno alla Grecia; e ch'io per non farne uso pubblico, nè darne parte al 
Comitato greco, me le appropriava a corredarne articoli di giornali, e abbellirmi e arricchirmi de' 
manoscritti altrui, e frodarne l'illustre autore, e la libertà, della Grecia e gl'Inglesi.</p>
            <p>Intanto risposi più brevemente, ma punto per punto, a Lord Byron — «Che 
i poeti laureati d'ogni corte erano razza nata a far piangere e ridere chiunque credeva o badava alle 
loro nenie; e ch'io non aveva ozio nè volontà di ascoltarli — Che parevami obbligo 
d'amicizia di rispondere opinioni, ove ne fossi richiesto; e il consiglio migliore che altri possa mai 
suggerire consiste a dire ad ogni uomo di starsi strettissimo agl'interessi della sua professione: e 
però io aveva detto a Giovanni Murray di non ingerirsi con libri che potevano nuocergli nell'arte sua 
— Che imiterei Lord Byron, tacendo della mia religione, e lascierei ch'altro giudice la 
premiasse o dannasse; e quanto alla mia fede politica, io n'aveva fatto professione e con quanto mai 
scrissi, e con l'esilio spontaneo, e con la mia povertà: pur se gli uomini dicevano altro di me, non 
poteva oggimai nè nuocere, nè danneggiare all'Italia; bensì che se in questo gl'Inglesi si lasciassero 
credere rinnegati danneggiavano la loro patria, e dovevano quindi giustificarsi a penna e a spada, e 
non guardare ad amici — Che agli individui ch'ei nominava maestri di proseliti e apostati, 
non verrebbe mai fatto d'addottrinarmi, perchè a me parevano per l'appunto le oche e i cani mastini 
patrocinati dal popolo per custodire l'altare della libertà in Campidoglio; e ch'io sentivali gracidare e 
abbaiare, e uno de' maestri miei mi aveva insegnato, <quote>
                  <hi rend="italic">come ogni qualvolta 
quegli animali sacri davano noia a' ladri insieme ed a' cittadini, il volgo che li venerava era stolto; e 
che il Senato doveva farli ammonire dalle verghe de' sacerdoti</hi>
               </quote>
               <note place="foot">
                  <p>
                     <bibl>Cicero</bibl>.</p>
               </note>

— Che a me non si stava di ammonirli se non in Italia; ma altrove bastavami di non avere 
mai pasciuto nè essi nè altri al mondo di vanità — Che inoltre parevami ch'ei li garrisse per 
impeto di sdegno; e però non avrei fatto motto a veruno della sua lettera, e scanserei a tutto potere il 
pericolo di impaurirli o irritarli, e contro ogni intenzione sua e pratica mia, costituirmi ministro di 
risentimenti — e Che però ringraziandolo de' suoi consigli, e non trovando nella mia saviezza 
tanto da rimunerarli d'equivalente, io più provetto di lui ricorderei la storia che il vecchio Fenice 
— eroe pedagogo, e fuoruscito anch'esso — andava cantando ad Achille:


<quote rend="block">
                  <lg>
                     <l>Gran senno e possa ei pur avea; ma trista,</l>
                     <l>Come anche a' saggi avviene, ira l'ardea.</l>
                  </lg>
               </quote>
               <note place="foot">
                  <p>
                     <bibl>
                        <title>Iliade</title>, IX, 249–250</bibl>.</p>
               </note>
»

</p>
            <p>Se la mia risposta gli capitò o la serbò, non saprei. Dopo non molto ei morì; e a me la 
posticciuola non s'indugiò di ricapitare una lettera senza soscrizione, intimandomi — 
«Come più d'uno sapeva ch'io stava attendendo a una dissertazione per l'<title>
                  <foreign lang="eng">European Review</foreign>
               </title>; — e non mi dimenticassi che le opinioni e 
la gloria di Lord Byron erano proprietà dell'Europa, e se non gli avessi dato merito delle notizie 
mandatemi, soggiacerei al giudizio della pubblica opinione (com'ei la chiamano) e forse 
peggio». L'editore dell'<title>
                  <foreign lang="eng">European Review</foreign>
               </title> 
m'aveva richiesto assai volte della manifattura d'un discorso nel quale la libertà della Grecia e il 
Genio del poeta campeggiassero illustrandosi scambievolmente. L'idea parevami felicissima, e il 
soggetto bello e sublime; così che io stava in forse; pur mi chiedeva tutta l'anima; e la mia era allora 
distolta da noie abbiettisime. Né allora avrei voluto trattarlo mentre che il capo di quell'ingegno 
meraviglioso era manomesso da frenologi frenetici; e frattanto gazzettieri, e librai, e manifattori di 
libri, e la curiosità della plebe, e il pettegolezzo de' ricchi e de' dotti spiavano intorno al suo 
cataletto, rivelavano i secreti domestici, e facevano mercimonio di finti aneddoti, e propalavano 
discorsi amichevoli, e lettere famigliari; e tutti s'affrettavano a pascere la venalità, la vanità, la 
malignità; e frattanto la sua sepoltura tumultuava di non so quanti nè quali interessi forensi, e 
preteschi, e donneschi; — e in quel mezzo la vita che il Genio scrisse di sè, non era 
depositata negli archivi letterari del Regno a vantaggio de' posteri; non era affidata alle cure del 
Genio che la preparasse all' ammirazione e all' utilità de' viventi — bensì era donata 
olocausto alla morale pubblica. Ma sì fatti sono vezzi di monetieri di carta e di virtù; e sanno anche 
fare altri si comperi e l'una e l'altra moneta. Adunque di Lord Byron io allora non ho scritto parola; 
nè io aveva creduto mai nè voluto ascoltare — e di ciò posso addurre testimoni infiniti 
— i mille peccati ch'erano raccontati di lui. Imparai il suo nome per la prima volta, or sono 
undici anni, dalla Contessa d'Albany, che me ne scrisse attonita come di demonio divino e infernale, 
e ridiceva nè più nè meno quanto le nuove zingare oceanine stavano dottoreggiando alle donne in 
Firenze. Il cuore veemente del Genio era in lui rinfierito dalla codarda maldicenza degli uomini; ed 
ei vendicavasi affaccendandoli di maraviglia e di paura, ma non pareva creato per disprezzarli. Che 
se le nobili anime quanto s'assomigliano tanto più vivono immortali nel cielo medesimo; e se, come 
il buon Socrate prometteva, le une si movono dal loro seggio ad accogliere le altre, certo Milton 
correndo verso Lord Byron, dicevagli:

<quote rend="block">
                  <lg>
                     <l>Maligni dì t'avean, lingue maligne</l>
                     <l>
                        <add resp="ed">Funestato la vita, e buio intorno,</add>
                     </l>
                     <l>
                        <add resp="ed">E rischio e solitudine ti cinse</add>
                     </l>
                  </lg>
               </quote>
               <note place="foot">
                  <p>
                     <bibl>
                        <title>
                           <foreign lang="eng">Paradise Lost</foreign>
                        </title>, lib. 
VII</bibl>.</p>
               </note>
            </p>
            <p>Fra i gentiluomini liberali del Greco Comitato io mi stava, e forse mi sto tuttavia, sotto 
sospetti peggiori, come che, a dirne il vero, io non mi saprei dire quanti nè quali; e perciò ricorderò 
fatti schietti. Una lettera a stampa soscritta <emph>Joseph Hume</emph> mi arrivò a conferirmi 
l'onore di membro del Comitato. Dal nome del presidente congetturai che fosse tutto composto di 
gentiluomini che parteggiavano contro al governo; e m'apposi. Trovai che taluni erano nobilissimi e 
di vita e d'anima, oppositori assennati e potenti a' ministri; altri avevano nome di riformatori; altri di 
radicali, e i più d'essi correvano di qua e di là propugnatori della libertà universale, a promettere 
liberissime usure in carta per oro che difendesse la Grecia dal giogo della Santa Alleanza e di 
Maometto. A queste adunanze, o non molto dissimili, io dianzi mi sono confessato inettissimo; anzi 
credo che dove l'assemblea di popolo o di senato non fosse costituita da leggi, o la moltitudine non 
avesse contegno e disciplina d'esercito, ammutirei smemorato. E senza che il più delle volte mi 
parve che comitati sì fatti, utili in sè, vanno quasi di subito sotto il maneggio d'individui onorandi 
senz'altro, ma non forse a proposito, appunto perchè alcuni d'essi non hanno altre faccende, ed 
alcuni avendone assai troppe, pur vogliono ad ogni modo affaccendarsi di tutto. Mi rassegnai 
dunque di starmi senza l'onore di sedere a consulta fra que' gentiluomini; anzi, a scansare occasioni 
d'altro carteggio, non feci risposta. Fu atto inurbano, e mal mio grado; pur m'era forza ch'io volessi 
addossarmelo, perciò ch'essi provedevano a faccende che un dì importerebbero alla suprema 
ragione di Stato dell'Inghilterra. Ben essi dovrebbero per avventura, o potrebbero ad ogni modo 
tentare di opporsi anche in questo a' ministri, e perorare perorazioni a distorli dall'essere neutrali, né 
Turchi. Ma io? e per quali diritti? e con che forza di costituenti o d'amici concittadini? E come avrei 
sollecitato elemosine a danni de' Turchi, mentre che tutti affermavano che i sacerdoti nelle Isole 
Ionie invocando la misericordia di Dio sul popolo battezzato, erano proscritti da' loro altari? Certo 
sareimi costituito esoso a' potenti e risibile a' savi. Parlavano inoltre di prestiti e baratterie d'oro 
carta e d'oro metallo; nè io avrei saputo in quel Comitato dicifferare la coscienza algebraica de' 
monetieri liberalissimi che per soccorrere i Greci cristiani, mandavano <add resp="ed">a</add> 
viaggiare sensali; e i cambisti giudei, e i prestatori inglesi incominciano ad avvedersene. Non 
potendo altro, avrei forse dovuto far pratiche e articoli per gazzette, a meritarmi il nome di martire 
avventuriere devoto all'Opposizione inglese ed alla Giustizia europea. Di queste ragioni avrei forse 
fatto cenno per esimermi onestamente dal Comitato, e non parere sconoscentissimo dell'onore. Pur 
il nome soscritto nella lettera m'avrebbe costretto insieme a riscrivere, — tanto anche per 
gratitudine ad esso, quanto per pietà agli altri profughi pari miei — rimeritandolo d'un 
avviso. Se non che allora il paese e i tempi e le leggi mie e il nome suo m'imponevano di 
dissimulare le lettere sue, e fors'anche di rimandargliele.</p>
            <p>L'avviso discreto mio sarebbe stato allora, ed è oggi — Che se que' faccendieri 
del Comitato fossero stati, come si professavano, cittadini riformatori ragionevoli 
dell'amministrazione civile e politica del loro regno, non si meriterebbero nome di furbi o di stolidi, 
adescando alle loro pratiche la presenza e i consigli di forestieri che non sono protetti da' diritti di 
leggi, ma dalla umanità sola della nazione. Ma poichè al presidente, circondato com'è d'un'eletta 
corona di consiglieri, ogni avviso era inutile, e inoltre ei firmavasi <emph>Joseph Hume</emph>, 
m'addossai l'atto inurbano pensatamente, e lasciai la lettera senza risposta. Io non l'aveva veduto in 
volto; nè udito parlare di lui se non forse a caso, e fra uomini che, attenendosi tali per una e tali per 
l'altra delle due parti politiche seriamente, avresti detto che tutti ridessero solamente di lui:

<quote rend="block">
                  <lg>
                     <l>Un Io dicea Nabobo, altri Chirurgo;</l>
                     <l>E chi Gracco da beffe, e chi Licurgo;</l>
                     <l>E Vendifumo a' ciechi; e Taumaturgo:</l>
                     <l>Forse la madre il battezzò Panurgo.</l>
                  </lg>
               </quote>
               <note place="foot">
                  <p>
                     <bibl>
                        <title>Pantagruel</title>, traduz. ital. canto 
IV</bibl>.</p>
               </note>

Certo, gl'individuali caratteri, da' più semplici della natura fino agli stravagantissimi di Rabelais, 
secondano la riproduzione d'ogni cosa terrena, e rinascono in ogni paese ed età. Questo vivente oggi 
qui, se ho bene ascoltato gli ammiratori e gli emuli suoi, vede tutto, antivede tutto, provvede a tutto. 
Minaccia ogni abuso ed ogni uomo nell'Impero Britannico; protegge tutto il genere umano, ed 
ammaestralo a tutto. Insegna disciplina navale a quanti ammiragli vanno correndo l'Oceano; e fisica 
sperimentale a' filosofi esploratori della natura; e l'arte de' fuochi artificiali ad estinguere incendi; ed 
economia politica a' giornalieri manuali, <add resp="ed">che</add> però si posano e vivono 
d'elemosine; e libertà metafisica a' servi del lavoro, che però si procacciano ozio, digiuno e 
solitudine di prigioni a filosofare con più profitto. L'esemplare sua perseveranza non mai disanimata 
dall'esperienza nè dal ridicolo nè dalla calamità di chi non nacque ad intenderlo, insegna 
eguaglianza a' gentiluomini tanto che gli s'agguaglino: e l'uomo è grande; ferreo di tempra, e, a 
quant'odo, di muscoli e di pazienza. Faceva, e fa, e farà tutto, tanto più quanto vive dotato 
dell'attributo della divinità di trovarsi presente a ogni cosa. Scrive e medita da per tutto; e mattina e 
sera, e giorno e notte parla a tutti di tutto. E però standomi a' giornalisti abbreviatori de' discorsi 
suoi senza fine, nè luogo, nè numero, io prevedeva che per ammirare tanta facondia,

<quote rend="block">
                  <lg>
                     <l>Che dice, dice, dice; e si ridice:</l>
                     <l>Poi dice, dice, dice; e si disdice,</l>
                  </lg>
               </quote>
               <note place="foot">
                  <p>
                     <bibl>Loc. cit.</bibl>
                  </p>
               </note>

non avrei avuto agio, nè senso. I giornalisti aggiungevano alle sue le proteste disinteressatissime di 
banchieri per la prosperità della Grecia; e le teorie di cosmopoliti oligarchi imprigionatori di 
migliaia di lepri e di ogni uomo che le piglia, o le vende, o le compera nel deserto. Aggiungevano le 
declamazioni di democratici ascoltate fra lo strepito de' bicchieri; e le omelie d'uomini piissimi nella 
taverna — eloquenze utilissime per avventura alla Grecia; non però intelligibili a me bevitore 
d'acqua. Inoltre intesi non v'erano gentildonne. Dirò, parmi, scempiezza non degna del grave 
soggetto di che discorro. Pur è verità: onde oggi che a liberare altri e me dalla noia di scrivere la 
mia vita, ricordo assai cose meschine, addurrò anche brevemente, che se a' desinari non seggono 
gentildonne, io peno a parlare. Qui non sì tosto, com'è usanza paterna — e ch'io lodo 
— si partono, e il forte sesso corona i bicchieri con riti virili, io pur troppo

<quote rend="block">
                  <p>
                     <foreign lang="lat">Demitto auriculas ut iniquae mentis asellus,</foreign>
                  </p>
               </quote>

e mormorando grecamente 
<quote>
                  <foreign lang="grc">οἱ παρόντες, 
σπουδῆς μὲν, ὡσ 
ὀρᾷς μεστοί, 
γέλωτος δὲ ἴσως 
ενδεέστρεροι, 
δειπνούντων δὲ 
αυτῶν....</foreign>
               </quote>
               <note place="foot">
                  <p>E suona: <quote>
                        <hi rend="italic">Vedili, tutti abbondano di cose serie, 
e penuriano d'allegria pur cenando</hi>. <bibl>Senofonte, <title>Convito</title>, 
I</bibl>
                     </quote>.</p>
               </note>

non prima li veggo immersi in disputazione così profonda che non mi osservino, io mi provo di 
dileguarmi.</p>
            <p>Per altro quanti ragguagli intorno a conviti e consigli del Comitato greco mi venivano 
uditi, veri o falsi o esagerati che fossero, mi tornavano sempre tutt'uno. Solamente, e non altro, io 
voleva sapere di certo nel mio secreto — di non avere mai carteggiato col presidente. Erasi 
egli professato già da più anni imperterrito propugnatore di Parga e delle Isole Ionie, e molti 
credono tuttavia ch'io gli andassi somministrando documenti e notizie; e sel credano. Bensì ogni 
minima probabilità ed apparenza di corrispondenza fra me e il presidente, mi avrebbe preclusa per 
sempre la facoltà, non pure di dare la mentita a chi il dice, ma di levarmi dal volto la doppia 
macchia d'istigatore e d'ingannatore ad un tempo di quel valentuomo, che per quel ch'io ne sappia, 
può essere benemerito della sua patria e del mondo, ma ch'io — forse m'inganno — io 
lo credo fatalmente dannato a recitare senza avvedersene la parte di demagogo: e inoltre può essere 
sapientissimo in ogni cosa, ma io sapeva di certo che ogni sua perorazione intorno alle Isole Ionie 
mi rivelava l'ignoranza sua, e la scaltrezza di tali che lo facevano stromento delle loro animosità a 
vendicarsi dell'individuo famoso chiamato <foreign lang="eng">
                  <emph>Sir Thomas 
Maitland</emph>
               </foreign>.</p>
            <p>Fra' rammentatori di quella tragedia europea taluni parlavano a voce alta; e taluni 
stavano dietro le scene, e sperandosi che niuno avrebbe potuto scorgerli mai, recitavano parte 
doppia. Più deliberato fra' primi era il colonnello de Bosset, che aveva comandato il presidio inglese 
di Parga, e compose una relazione ricca di fatti e prove, cresciuta poscia nella seconda edizione in 
un libro voluminoso.

<note place="foot">
                  <p lang="eng">
                     <bibl>
                        <title>Proceedings in Parga and the Ionian Islands, 
with a series of correspondance and other justificative documerits</title>. By Lieut.–colonel 
C. P. De Bosset. — London, 1819–1822</bibl>.</p>
               </note>

Era dotto, e ingegnoso, d'indole onesta, e conoscitore de' Greci isolani e albanesi. Ma viveva 
impazientissimo di giustificarsi, e sospettoso di nuove ingiurie; e scrivendo per que' di Parga 
insieme e per sè immiseriva o sparpagliava il vero senza avvedersene, e attribuiva a ogni cosa 
intenzioni furbesche per nuocergli; nè d'altra parte aveva documenti della storia più occulta del 
fatto, nè consuetudine di mente che lo aiutassero a rintracciarne le origini. Le leggi, gli uomini 
dabbene giurati, e i giudici della terra inglese facendogli ragione in certa sua lite contro di Maitland, 
mi raffermarono nell'opinione ch'io ebbi sin da principio ed avrò della sua probità. Non però nè egli, 
nè altri, nè sentenze d'Areopaghi avrebbero diminuita in me la ingenita e sistematica ripugnanza 
mia contro a chiunque vende il suo sangue a principi o popoli forestieri. Ei nacque svizzero e vive 
soldato britannico; e quindi, illuso come tanti altri dall'opinione che l'onore suo non fosse ipotecato 
nelle mani de' padroni suoi, querelavasi di ingiustizia, quando ei pure doveva aspettarsela, e non 
dolersi fuorchè di sè. Però in quelle faccende di Parga e dell'Isole Ionie tenni sempre sentiero 
diverso; e benchè altri abbia scritto altrimenti, io non mi aiutai delle notizie ch'ei mi recava, nè mi 
fidai se non un'unica volta, e ne' primi tempi ch'io lo conobbi. E fu quando ei credendo assai troppo 
all'altrui veracità m'affermò per innegabili le circostanze delle sepolture aperte da que' di Parga, a 
portarsi le ossa de' loro padri, sì che i barbari non potessero calpestarle. La trista solennità fu per la 
prima volta descritta, se ben mi ricordo, nel <title>
                  <foreign lang="eng">Times</foreign>
               </title>, e 
parevami di sentirvi lo stile di scrittore inglese domestico di Tucidide. Se non che mi furono addotte 
lettere autentiche, venute dall'Isole, onde io pur la narrai.

<note place="foot">
                  <p>
                     <bibl>
                        <title>
                           <foreign lang="eng">EDINE 
REVIEW</foreign>
                        </title>, <title>
                           <foreign lang="eng">On Parga</foreign>
                        </title>; verso il 
fine</bibl>.</p>
               </note>

Bensì se il volumetto intorno al nuovo diritto delle genti non fosse stato abolito, mi sarei disdetto, 
citando testimoni oculari, da' quali riseppi come pochissimi, e senza concerto o solennità, si 
ridussero chi ad ardere e chi a portarsi nell'esilio alcune reliquie de' loro padri, o de' figli.</p>
            <p>Fra gl'istigatori dietro le scene, il pessimo era un misero mentecatto insieme e tristissimo 
— e s'egli farneticasse a costringermi di nominarlo e dir altro e convincerlo, e mal mio grado 
lasciarlo fra due strette a divincolarsi, tal sia di lui; io gliele prometto fin d'oggi. Era ibride 
anch'esso, chiamantesi concittadino d'una nazione, e delirando a ogni modo d'andare in ambascierie 
per un'altra; e comechè ei si sentisse idiota, fino anche ne' rudimenti di qualunque lingua, era 
tuttavia importunissimo de' suoi consigli agli oziosi politicanti, e mostravasi ed era tenuto per genio 
tutelare de' Greci. Non però fu ragguagliato dalle Isole mai da veruno che avesse senno, nè tenuto 
per buon consigliere nè pure da pazzi; bensì inframmettevasi almanaccando favole che gli venissero 
a taglio per suoi broglie imbrogli a parere buon diplomatico; e divenuto credulo in buona fede or 
dell'una or dell'altra delle sue baie, correva di casa in casa a bisbigliarne alcuna agli accaniti nemici 
di Re Tommaso, com' essi chiamavano il Maitland, e in quel mezzo ne bisbigliava delle altre più 
grate all'orecchio d'un nobile faccendiere dell'Opposizione amico di quel Re, non foss'altro. 
Bisbigliava più spesso fra usci e portiere de' ministeri con personaggi che gli parevano secretari e 
vicesecretari di Stato; ma erano scrivani per avventura avidissimi di riferire novelle recondite a' loro 
padroni. Pur benchè si valessero della sua vocazione, non perciò quel nobile faccendiere 
dell'Opposizione nè que' poveri scrivani volevano — e non potevano, a dirne il vero 
— ornarlo di plenipotenze o di consolati in terra veruna.</p>
         </div1>
      </body>
   </text>
</TEI.2>
