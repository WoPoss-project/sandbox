<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Dialogo dell'imprese militari e amorose</title>
      <author>Paolo Giovio</author>
    </titleStmt>
    <extent>153 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000224</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Dialogo dell'imprese militari e amorose</title>
        <author>Giovio, Paolo</author>
        <editor id="ed">Doglio, Maria Luisa</editor>
        <publisher>Bulzoni</publisher>
        <pubPlace>Roma</pubPlace>
        <date>1978</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="gre">Greco</language><language id="spa">Spagnolo</language></langUsage>
    <textClass>
      <keywords scheme="CDD">
        <term>858.4 - MISCELLANEA ITALIANA. 1542-1585</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-04-28T00:00:00.000+02:00</date>
      <respStmt>
        <name>Barbara Romagnoli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-05-05T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
   <div1 type="dialogo">
<p>Tanta è la cortesia di Vostra Eccellenza verso di me, ch'io mi tengo obligato a rendervi conto di tutto quell'ozio che in gran parte, a vostra amorevole esortazione, mi sono usurpato in questi fieri e noiosi caldi del mese d'agosto, nemico della vecchiaia. E perciò, avend'io tralasciata l'istoria come fatica di gran peso, mi sono ito trastullando nel discorrere con messer Lodovico Domenichi, che a ciò m'invitava, sopra l'invenzioni dell'imprese che portano oggidì i gran signori. Di modo che, essendomi riuscito questo picciol trattato assai piacevole e giocondo e non poco grave per l'altezza e varietà de' soggetti, mi sono assicurato di mandarvelo, pensando che vi possa esser opportuno passatempo in così fastidiosa stagione; e in ciò ho imitato il vostro semplice ortolano, che spesse volte sopra la vostra tavola, ricca di varie e preziose vivande, s'arrischia di presentare un panierino de' suoi freschi fiori di ramerino e di borana per servire a uno intermesso d'una saporita insalatuccia. Ha questo trattato molta similitudine con la diversità di detti fiori, ameni e gratissimi al gusto, il quale sarà ancor tanto più grato a Voi, valoroso Signore, quanto ch'egli è nato in casa vostra; e l'argomento del presente discorso ha avuto principio in tal guisa che usando meco familiarmente messer Lodovico Domenichi, per cagione di tradurre continuamente l' <title><foreign lang="lat">Istorie</foreign></title> nostre latine in volgare toscano, a buon proposito entrò a ragionare della materia e arte dell'invenzioni e imprese, le quali i gran signori e nobilissimi cavalieri a' nostri tempi sogliono portare nelle sopraveste, barde e bandiere per significare parte de' lor generosi pensieri. Al che risposi io.</p>
<sp><speaker>GIOVIO.</speaker><p>Il ragionare appunto di questo soggetto è proprio un entrare in un gran pelago e da non poterne così tosto riuscire.</p></sp>
<sp><speaker>DOMENICHI.</speaker><p>Per grazia, Monsignore, essendo voi persona di facile, memorioso ed espedito ingegno, siate contento toccarmene un sommario, massimamente poi che vi trovate scioperato dallo scriver l'istoria in questi noiosi giorni, ne' quali assai studia e guadagna chi sta sano, né si possono più agevolmente trapassare che con la piacevolezza del ragionare di simili amenissimi concetti, i quali appartengono all'istoria e parte riducono a memoria gli uomini segnalati de' nostri tempi che già son passati a l'altra vita, non senza laude loro. E questo vi sarà molto agevole, avendo voi già fatto, per quel ch'io intendo, molte di queste imprese nella vostra più fresca età a quei signori che ve ne richiesero.</p></sp>
<sp><speaker>GIOVIO.</speaker><p>Questo farò io volentieri con patto che voi interroghiate a parte per parte e io vi risponderò amorevolmente, purché non mi oblighiate alla severità delle leggi di questo scelto parlar toscano, perché io voglio in tutti i modi esser libero di voler parlare alla cortigiana, senza essere scrupolosamente appuntato dalla vostra Academia, ricordandomi d'aver anco altre volte scritto il libro de' Signori de' Turchi di Casa Otomana, il qual libro fu molto ben letto e inteso dal grande imperatore Carlo Quinto.</p></sp>
<sp><speaker>DOMENICHI.</speaker><p>Ringraziovi infinitamente di tale offerta, ma ditemi prima se 'l portare queste imprese fu costume antico.</p></sp>
<sp><speaker>GIOVIO.</speaker><p>Non è punto da dubitare che gli antichi usarono di portar cimieri e ornamenti negli elmetti e negli scudi, perché si vede chiaramente in Vergilio, quando fa il catalogo delle genti che vennero in favore di Turno contra i Troiani nell'ottavo dell'<title>Eneida</title>. Amfiarao ancora (come dice Pindaro) alla guerra di Tebe portò un dragone nello scudo. Stazio scrive similmente di Capaneo e di Polinice che quelli portò l'idra e questi la sfinge. Leggesi eziandio in Plutarco che nella battaglia de' Cimbri comparve la cavalleria loro molto vistosa sì per l'armi lucenti, sì per la varietà de' cimieri sopra le celate che rappresentavano l'effigie di fiere selvagge in diverse maniere. Narra il medesimo autore che Pompeo Magno usò già per insegna un leone con una spada nuda in mano. Veggonsi ancora i rovesci di molte medaglie che mostrano significati in forma dell'imprese moderne, come appare in quelle di Tito Vespasiano dov'è un delfino involto in un'ancora, che vuole inferire <foreign lang="lat">ProperaTarde</foreign>.</p>
<p>Ma lasciando da canto questi essempi antichissimi, in ciò ne fanno ancora coniettura i famosi Paladini di Francia, i quali (per la verità) in gran parte non furono favolosi; e veggiamo (per quel che gli scrittori accennano) che ciascuno di loro ebbe peculiare impresa e insegna, come Orlando il quartiere, Rinaldo il leone sbarrato, Danese lo scaglione, Salamon di Bretagna lo scacchiero, Olivieri grifone,Astolfo il leompardo e Gano il falcone. Il medesimo si legge de' Baroni della Tavola ritonda d'Artù, glorioso Re d'Inghilterra. L'usarono similmente i celebrati ne' libri della lingua spagnuola Amadis de Gaula, Primaleon, Palmerino e Tirante il Bianco.</p>
<p>Ora in questa età più moderna, come di Federico Barbarossa, al tempo del quale vennero in uso l'insegne delle famiglie, chiamate da noi arme, donate da' Principi, per merito dell'onorate imprese fatte in guerra, ad effetto di nobilitare i valorosi cavalieri, nacquero bizzarrissime invenzioni di cimieri e pitture negli scudi, il che si vede in molte pitture a Fiorenza in Santa Maria Novella. Ma a questi nostri tempi, dopo la venuta del re Carlo <hi rend="sc">VIII</hi> e di Lodovico <hi rend="sc">XII</hi> in Italia, ognuno che seguitava la milizia, imitando i capitani francesi, cercò di adornarsi di belle e pompose imprese, delle quali rilucevano i cavalieri, appartati compagnia da compagnia con diverse livree, perciò che ricamavano d'argento, di martel dorato i saioni e le sopraveste, e nel petto e nella schiena stavano l'imprese de' capitani, di modo che le mostre delle genti d'arme facevano pomposissimo e ricchissimo spettacolo e nelle battaglie si conosceva l'ardire e il portamento delle compagnie.</p></sp>
<sp><speaker>DOMENICHI.</speaker><p>Io m'avveggio bene, Monsignor, che voi avete fresca memoria e però siate contento ragionarmi di quelle tutte ch'avete vedute, perché so molto bene che avete conosciuti e veduti per faccia tutti quei capitani che sono contenuti e celebrati nella vostra istoria, e ragionevolmente avete dinanzi agli occhi la vaghezza degli ornamenti loro.</p></sp>
<sp><speaker>GIOVIO.</speaker><p>Non mancarò di ridurmi a mente tutte queste cose che voi domandate, parendomi di tornare un'altra volta giovane nel favellarne, delle quali tanto mi dilettava già, che ben pareva vero pronostico ch'io avessi a scriver l'istoria loro. Ma prima ch'io venga a questi particolari, è necessario ch'io vi dica le condizioni universali che si ricercano a fare una perfetta impresa, il che forse è la più difficile che possa essere ben colta da un ingegno perspicace e ricco d'invenzioni, la quale nasce dalla notizia delle cose scritte dagli antichi. Sappiate adunque, messer Lodovico mio, che l'invenzione o vero impresa, s'ella debbe avere del buono, bisogna ch'abbia cinque condizioni. Prima, giusta proporzione d'anima e di corpo. Seconda, ch'ella non sia oscura di sorte ch'abbia mestiero della sibilla per interprete a volerla intendere, né tanto chiara ch'ogni plebeo l'intenda. Terza, che sopra tutto abbia bella vista, la qual si fa riuscire molto allegra entrandovi stelle, soli, lune, fuoco, acqua, arbori verdeggianti, instrumenti meccanici, animali bizzarri e uccelli fantastici. Quarta, non ricerca alcuna forma umana. Quinta, richiede il motto che è l'anima del corpo e vuole essere communemente d'una lingua diversa dall'idioma di colui che fa l'impresa perché il sentimento sia alquanto più coperto. Vuole anco essere breve, ma non tanto che si faccia dubbioso, di sorte che di due o tre parole quadra benissimo, eccetto se fusse in forma di verso o integro o spezzato. E per dichiarare queste condizioni diremo che la sopradetta anima e corpo s'intende per il motto e per il soggetto; e si stima che mancando o il soggetto all'anima o l'anima al soggetto, l'impresa non riesca perfetta. <foreign lang="lat">Verbi gratia</foreign>, Cesare Borgia, Duca di Valentinois usò un'anima senza corpo, dicendo <quote><foreign lang="lat">Aut Caesar aut nihil</foreign></quote>, volendo dire che si voleva cavar la maschera e far pruova della sua fortuna. Onde, essendo capitato male e ammazzato in Novara, Fausto Maddalena romano disse ch'il motto si verificò per l'ultima parte alternativa con questo distico:</p>
<lg type="elegia" lang="lat">
<l>Borgia Caesar erat factis et nomine Caesar</l>
<l>Aut nihil aut Caesar dixit, utrumque fuit.</l>
</lg>
<p>E certamente in quella sua grande e prospera fortuna il motto fu argutissimo e da generoso s'egli avesse applicato un proporzionato soggetto, come fece suo fratello don Francesco, Duca di Candia, il quale aveva per impresa la montagna della Chimera, o vero Acrocerauni, fulminata dal cielo, con le parole ad imitazione d'Orazio <quote><foreign lang="lat">Feriunt summos fulmina montes</foreign></quote>, sì come verificò con l'infelice sua fine, essendo scannato e gittato in Tevere da Cesare suo fratello.</p>
<p>Per lo contrario disdice eziandio un bel soggetto senza motto, come portò Carlo di Borbone, Conestabile di Francia, che pinse di ricamo nella sopravesta della sua compagnia un cervo con l'ali – e io lo vidi nella giornata di Ghiaradadda – volendo dire che, non bastando il correr suo naturale velocissimo, sarebbe volato in ogni difficile e grave pericolo senza freno. La quale impresa, per la bellezza del vago animale, riuscì (ancor che pomposa) come cieca, non avendo motto alcuno che gli desse lume, il che diede materia di varia interpretazione, come acutissimamente interpretò un gentiluomo francese chiamato La Motta Augrugno, che andò in Roma appresso il Papa quando venne l'acerba nuova del Re Cristianissimo sotto Pavia, e ragionandosi della perfidia di Borbone, disse a papa Clemente: – Borbone, ancora che paia essere stato traditore del suo Re e della patria, merita qualche scusa per aver detto molto avanti quel ch'ei pensava di fare, poiché portava nella sopraveste il cervo con l'ali, volendo chiaramente dire che aveva animo di fuggire in Borgogna, al che fare non gli bastavano le gambe se non avesse avuto anco l'ali; e perciò gli fu aggiunto il motto <foreign lang="lat">Cursum intendimus alis</foreign> – . Ebbe ancora questo medesimo difetto la bellissima impresa che portò la signora Ippolita Fioramonda, Marchesana di Scaldasole in Pavia, la quale all'età nostra avanzò di gran lunga ogn'altra donna di bellezza, leggiadria e creanza amorosa, che spesso portava una gran veste di raso di color celeste, seminata a farfalle di ricamo d'oro, ma senza motto, volendo dire e avvertire gli amanti che non si appressassero molto al suo fuoco, acciò che talora non intervenisse loro quel che sempre interviene alla farfalla, la quale per appressarsi all'ardente fiamma da se stessa si abbrucia. Ed essendo dimandata da Monsignor di Lescù, bellissimo e valorosissimo cavaliere, il quale era allora scolare, che gli esponesse questo significato: – e' mi conviene (diss'ella) usare la medesima cortesia, con quei gentiluomini che mi vengono a vedere, che solete usar voi con coloro che cavalcano in vostra compagnia, perché solete mettere un sonaglio alla coda del vostro corsiero, che per morbidezza e fierezza trae de' calci, come uno avvertimento che non si accostino per lo pericolo delle gambe –. Ma per questo non si ritirò Monsignor di Lescù perché molt'anni perseverò nell'amor suo e al fine, sendo ferito a morte nella giornata di Pavia e riportato in casa della signora Marchesana, passò di questa vita non poco consolato poiché lasciò lo spirito estremo suo nelle braccia della sua cara (come diceva) signora e padrona.</p>
<p>Cadde nel contrario difetto il motto del clarissimo iurisconsulto messer Giason del Maino, il quale pose il suo bellissimo motto sopra la porta del suo palazzo (che ancor si vede senza corpo) che dice <foreign lang="lat">Virtuti fortuna comes</foreign>, volendo significare che la sua virtù aveva avuta bonissima sorte. Può molto bene essere ancor una impresa vaga in vista, per le figure e per li colori, che abbia corpo e anima, ma che per la debile proporzione del motto al soggetto diventi oscura e ridicola, come fu quella del duca Lorenzo de' Medici, il quale finse ne' saioni delle lancie spezzate e stendardi delle genti d'arme (come si vede oggi in pittura per tutta la casa) un albero di lauro in mezzo a due leoni, col motto che dice <foreign lang="lat">Ita et virtus</foreign>, per significare che la virtù come il lauro è sempre verde. Ma nessuno poteva intendere quel che importassero quei due leoni; chi diceva che significavano la fortezza e la clemenza, che favellano insieme così accozzati con le teste, e chi l'interpretava in altro modo, di sorte che un messer Domizio da Cagli, cappellano del Cardinal de' Medici, che fu poi papa Clemente <hi rend="sc">VII</hi>, il qual Cardinale era venuto a Fiorenza per visitare il duca Lorenzo ammalato di quel male del quale poi fra pochi mesi si morì, s'assicurò, come desideroso d'intender l'impresa, di dimandarne messer Filippo Strozzi, invitato da l'umanità sua, dicendo: – Signor Filippo, voi che sapete tante lettere e oltre l'esser cognato sete anco <foreign lang="lat">comes omnium horarum et particeps consiliorum</foreign> del Duca, dichiaratemi, vi prego, che fanno quei due leoni sotto questo albero –. Guatò sott'occhi messer Filippo e squadrò il ceffo del cappellano, il quale, ancor che ben togato, non sapeva lettere se non per le feste e come acuto, falso e pronto ch'egli era: – Non vi avvedete – disse – che fanno la guardia al lauro per difenderlo dalla furia di questi poeti che corrono al rumore, avendo udita la coronazione dell'Abbate di Gaeta fatta in Roma, acciò che non vengano a spogliarlo di tutte le fronde per farsi laureati? –. Replicò il cappellano come uomo che si dilettava di far qualche sonetto, che andava in zoccoli per le rime: – Questa è malignità invidiosa –; soggiungendo: – Che domine importa al duca Lorenzo che 'l buon papa Leone abbia cortesemente laureato l'abbate Baraballo e fattolo trionfare su l'elefante? –. Di maniera che la cosa andò a l'orecchia del Cardinale e si prese una gran festa di messer Domizio come di poeta magro e cappellano di piccola levatura. È inoltre da osservare che non ci sia intelletto di molta superbia e presunzione, benché abbia bel corpo e bell'anima, perch'ella rende vano l'autore, come fu quella che portò il gran Cardinale di San Giorgio, Rafael Riario, il qual mise in mille luoghi del suo palazzo un timone di galea con un motto di sopra che dice <foreign lang="lat">Hoc opus</foreign>, quasi volesse dire – per fare questi magnificentissimi edificii e gloriose opere m'è di bisogno esser Papa e governare il mondo –; la quale impresa riuscì vanissima quando fu creato Leone e dopo che essend'egli consapevole della congiura del cardinale Alfonso Petrucci restò preso, convinto e spogliato delle facultà e confinato a Napoli dove finì sua vita. Non lascierò di dirvi che sarebbe troppo gran cantafavola il voler tassar i difetti dell'imprese che son comparse a questo secolo, composte da sciocchi e portate da cervelli busi, come fu quella di quel fiero soldato (per non dir ruffiano) Bastiano del Mancino, ancor che a quel tempo fusse nome onorato fra spadaccini, che usò di portare nella berretta una picciola suola di scarpa, con la lettera T in mezzo, e una perla grossa in punta di detta suola, volendo che s'intendesse il nome della sua dama a questo modo: Margherita te sola di cor amo. Un altro suo concorrente chiamato Pan Molena fece il medesimo ponendo oro di martello in cambio di cuoio perché s'intendesse: Margherita te sola adoro, stimando che fusse maggiore efficacia d'amore l'adorare che di cuore amare. In questi simili trovati passò il segno messer Agostin Porro da Pavia, innamorato di madonna Bianca Paltiniera, il quale, per dimostrar d'esser suo fedel servo, portò una piccola candela di cera bianca, insertata nel frontale del suo berrettone di scarlatto, per significare, spezzando il nome della candela in tre sillabe: Can, cioè servo fedele, de la Bianca. Ma ancor questa con più spesa e maggior arguzia fu avanzata dalla medaglia del cavalier Casio, poeta bolognese, il quale portava nella berretta, in una grande agata di mano del finissimo maestro mastro Giovanni da Castelbolognese, la discensione dello Spirito Santo sopra i dodici Apostoli; e domandato un giorno da papa Clemente, di cui era familiarissimo, per qual divozione portasse questa colomba dello Spirito Santo e le lingue ardenti sopra il capo degli Apostoli, rispose, essend'io presente: – Non per divozione, Padre Santo, ma per esprimere un mio concetto d'amore; essend'io stato lungo tempo innamorato e ingratamente straziato da una gentildonna e forzato d'abbandonarla per non poter sopportar più le beffe e longole de' varii doni ch'io le soleva fare, mi figurai la festa della Pentecoste, volendo inferire ch'io me ne pentiva e che molto m'era costato questo innamoramento –. Sopra la quale esposizione il Papa (ancor che per altro severo) rise sì largamente che tralasciò la cena da mezza tavola. Diede in simili scogli di ridicola impresa il gran Cardinal di San Pietro in Vincula, Galeotto Della Rovere, il quale facendo dipingere in Cancellaria la stanza della volta fatta a lunette, che guarda a Levante, fece fare otto gran celatoni di stucco, indorati nel cielo, sospesi al ramo della quercia, sua peculiare arma come nipote di papa Giulio, acciò che s'intendesse galee otto, che conchiudevano il suo proprio nome. Ma dicendogli messer Carlo Ariosto, suo maestro di casa, che ci sarebbono stati di quegli che avrebbono letto celate otto, fu cagione che 'l buon Cardinale, il quale aveva in casa pochi svegliati ed eruditi ingegni, vi facesse dipingere sotto otto galee che andavano a vela e remo per fuggire l'ambiguità che nasceva fra le celate e le galee. E questa tal pittura oggidì ancora fa maravigliare e ridere spesso il signor camerlengo Guido Ascanio Sforza, che abita quella stanza come più onorata. Furono ancora a quei tempi più antichi alcuni grandi a' quali mancando l'invenzione de' soggetti, supplivano alla lor fantasia con motti che riescono goffi quando son troppo lunghi, come fu il motto di Castruccio signore di Lucca quando fu coronato Lodovico Bavaro imperatore ed egli fatto senatore romano, che allora era grandissima dignità, il quale comparve in publico in un manto cremisino con un motto di ricamo in petto che diceva <emph>Egli è come Dio vuole</emph>, e di dietro ne corrispondeva un altro <emph>E sarà quel che Dio vorrà</emph> .</p>
<p>Questo medesimo vizio della lunghezza de' motti fu anco (benché sopra assai bel soggetto d'apparenza di corpo) in quello del signor Principe di Salerno, che edificò in Napoli il superbo palazzo, portando sopra il cimiero dell'elmo un paio di corna col motto che diceva <emph>Porto le corna ch'ogn'uomo le vede e qualche altro le porta che nol crede</emph>, volendo tassare un certo signor che intemperatamente sparlava dell'onor d'una dama, avendo esso bella moglie e di sospetta pudicizia. E questa lunghezza è tanto più dannata quanto che il motto è nella natural lingua di chi lo porta, perché pare, come ho detto, che quadri meglio in parlare straniero.</p></sp>
<sp><speaker>DOMENICHI.</speaker><p>Monsignor, voi mi avete dato la vita con queste ridicole schiocchezze di tante imprese che m'avete narrate.</p></sp>
<sp><speaker>GIOVIO.</speaker><p>Sarà dunque tempo che noi torniamo al proposito nostro, numerando quelle imprese c'hanno del magnanimo, del generoso e dell'acuto e (come si dice) del frizzante. E mi pare ch'i gran principi, per avere presso di loro uomini d'eccellente ingegno e dottrina, abbiano conseguito l'onor dell'invenzione, come sono stati fra gli altri l'imperatore Carlo Quinto, il Catolico Re di Spagna, il magnanimo papa Leone, perché in effetto l'Imperatore avanzò di gran lunga la bella impresa la quale portò già il valoroso suo bisavolo, il gran Carlo Duca di Borgogna; e certamente mi pare che l'impresa sua delle colonne d'Ercole, col motto del <foreign lang="lat">Plus ultra</foreign>, non solamente abbia superato di gravità e leggiadria quella del fucile dell'avolo, ma ancora tutte l'altre che abbiano portate insino ad ora altri re e principi.</p></sp>
<sp><speaker>DOMENICHI.</speaker><p>Per certo queste colonne col motto, considerata la buona fortuna del felice acquisto dell'India Occidentale, il quale avanza ogni gloria degli antichi Romani, sodisfa mirabilmente col soggetto alla vista e con l'anima agli intelletti che la considerano.</p></sp>
<sp><speaker>GIOVIO.</speaker><p>Non ve ne maravigliate perché l'inventor d'essa fu un molto eccellente uomo, chiamato mastro Luigi Marliano, milanese, che fu medico di Sua Maestà e morì vescovo di Tui, e oltre l'altre virtù fu gran matematico; e queste simili imprese svegliate, illustri e nette non escono dalla bottega di gatte inguantate ma d'argutissimi maestri.</p></sp>
<sp><speaker>DOMENICHI.</speaker><p>E così è vero, ma ditemi, di grazia, che voleste dir voi nominando il fucile del Duca di Borgogna? Siatemi, vi prego Monsignor, cortese e raccontatemi l'istoria di questa famosa invenzione con la quale s'ornano di gloriosa colonna i valorosissimi cavalieri dell'età nostra, i quali sono ne l'onoratissimo collegio dell'ordine del Tosone ampliato da l'invittissimo Carlo Quinto.</p></sp>
<sp><speaker>GIOVIO.</speaker><p>Questa, di che voi mi dimandate, è materia molto intricata e poco intesa eziandio da quei signori che portano questi fucili al collo, perché vi è ancora appiccato un vello d'un monton tosato, interpretato da alcuni per lo vello dell'oro di Giasone portato dagli Argonauti, e alcuni lo riferiscono alla Sacra Scrittura del <title>Testamento Vecchio</title>, dicendo ch'egli è il vello di Gedeon, il quale significa fede incorrotta. Ma tornando al proposito del fucile, dico che il valoroso Carlo Duca di Borgogna, che fu ferocissimo in arme, volse portar la pietra focaia col fucile e con due tronconi di legno, volendo denotare ch'egli aveva il modo d'eccitare grande incendio di guerra, come fu il vero; ma questo suo ardente valore ebbe tristissimo successo perché, imprendend'egli la guerra contro Lorena e Svizzeri, fu dopo le due sconfitte di Morat e di Granson sbarattato e morto sopra Nansì la vigilia dell'Epifania; e questa impresa fu beffata da Renato Duca di Lorena, vincitore di quella giornata, al quale essendo presentata una bandiera con l'impresa del fucile, disse: – Per certo questo sfortunato signore, quando ebbe bisogno di scaldarsi, non ebbe tempo da operare i fucili –. E tanto più fu acuto questo detto quanto che quel di la terra era coperta di neve rosseggiante di sangue e fu il maggior freddo che si ricordasse mai a memoria d'uomo, di sorte che si vede nel duca Carlo che la ladra fortuna non volse accompagnare la sua virtù in quelle tre sue ultime giornate.</p></sp>
<sp><speaker>DOMENICHI.</speaker><p>Per quel ch'io veggio, Monsignore, parmi che voi abbiate incominciato a entrare (come avete promesso) nelle più scelte imprese che portarono i gran re e principi di questa nostra età, ond'io spero che come si sono assottigliati gl'ingegni e affinate le dottrine da quello ch'erano ne' tempi più vecchi e lontani da la memoria nostra, così l'imprese e invenzioni doveranno riuscir più vaghe e più argute.</p></sp>
<sp><speaker>GIOVIO.</speaker><p>Veramente questi nostri re, che noi abbiamo visti in gran parte, trapassarono per gloria delle faccende di guerra e per bellezza degli ornamenti dell'imprese quelle de' lor maggiori. E cominciando da quella di Lodovico <hi rend="sc">XII</hi>, Re di Francia, ella parve ad ogn'uomo di singolar bellezza e di vista e di significato, perché fu a modello di quel bravo di natura e bellicoso re, che non si straccò mai per alcun travaglio di guerra, con un animo sempre invitto, e però portava nelle sopr'arme, chiamate ottoni, de' suoi arcieri della guardia un istrice coronato, il quale suol urtar chi gli dà noia da presso e da lontano gli saetta scotendo e lanciando l'acutissime spine. Per il che dimostrava che l'arme sue eran pronte e gagliarde da presso e da lontano, e benché nelle sopraveste non fusse motto alcuno, mi ricordo, nondimeno, aver visto in più luoghi questa impresa dipinta con un breve di sopra: <foreign lang="lat">Cominus et eminus</foreign>, il che quadrava molto.</p>
<p>Ho lasciato l'impresa di Carlo Ottavo perciò ch'ella non ebbe corpo e soggetto, ancor ch'ella avesse bellissimo motto d'anima dicendo <foreign lang="lat">Si Deus pro nobis, quis contra nos?</foreign>. Negli stendardi e sopra i saloni degli arcieri della guardia non v'era poi altro che la lettera <hi rend="sc">K</hi>, con la corona di sopra, che voleva significare il nome proprio di Carlo. Non fu men bella di quella di Lodovico l'impresa che portò il successore e genero suo Francesco Primo, il quale come portava la giovenile sua età, mutò la fierezza dell'imprese di guerra nella dolcezza e giocondità amorosa e per significare che ardeva per passioni d'amore, e tanto gli piacevano che ardiva di dire che si nutriva in esse, portava la salamandra che stando nelle fiamme non si consuma, col motto italiano che diceva <emph>Mi nutrisco</emph>, essendo propria qualità di quello animale spargere dal corpo suo freddo umore sopra le bragie, onde avviene ch'egli non teme la forza del fuoco ma più tosto lo tempera e spegne. E fu ben vero che quel generoso e umanissimo Re non fu mai senza amore, essendosi mostrato ardentissimo e liberalissimo conoscitore d'uomini virtuosi e d'animo indomito contra la fortuna, come la salamandra, in ogni caso de' successi di guerra; e questa invenzione fu fabricata dal suo nobilissimo ingegno. Non cede in alcuna parte alla sudetta quella che di presente porta il figliuolo successor suo, il magnanimo re Enrico, il quale continua di portare l'impresa che già fece quand'era delfino, che è la luna crescente col bravo motto pieno di grave sentimento: <foreign lang="lat">Donec totum impleat orbem</foreign>, volendo denotare ch'egli, finché non arrivava all'eredità del regno, non poteva mostrar il suo intero valore sì come la luna non può compitamente risplendere se prima non arriva alla sua perfetta grandezza; e di questo suo generoso pensiero ha già dato chiarissimo saggio con la ricuperazione di Bologna e altre molte imprese, com'ognun sa, in Italia. Per il che gli fu da me fatta, a richiesta del signor Mortier, ambasciator francese in Roma, dopo la morte del re Francesco, una luna piena di tutto tondo con un motto di sopra: <foreign lang="lat">Cum plena est fit aemula solis</foreign>, per dimostrar ch'egli aveva tanto splendore che s'agguagliava al sole, facendo la notte chiara come il giorno.</p></sp>
<sp><speaker>DOMENICHI.</speaker><p>Senza fallo queste tre imprese di questi tre re francesi hanno (a mio parere) tutta quella grandezza che si ricerca sì di soggetto e vista come di spirito e significato, e non so se gli argutissimi Spagnuoli v'aggiugneranno.</p></sp>
<sp><speaker>GIOVIO.</speaker><p>Voi non v'ingannate certo perché difficil cosa è il migliorare. Ma il Re Catolico ne cavò la macchia quando portò il nodo gordiano con la mano d'Alessandro Magno, il quale con la scimitarra lo tagliò, non potendolo sciorre con le dita, col motto di sopra <emph>Tanto monta</emph>. E acciò che intendiate il pensiero di quel prudentissimo Re, voi dovete aver letto in Quinto Curzio come in Asia nella città di Gordio era in un tempio l'inestricabil nodo detto gordiano e l'Oracolo diceva che chi l'avesse saputo sciorre sarebbe stato signore dell'Asia. Perché arrivandoci Alessandro, né trovando capo da sciorlo, per fatal bizzarria e sdegno lo tagliò e <foreign lang="lat">Oraculum aut implevit aut elusit</foreign>. Il medesimo intervenne al Re Catolico, il quale avendo litigiosa differenza sopra l'eredità del Regno di Castiglia, non trovando altra via per conseguir la giustizia, con la spada in mano lo combatté e lo vinse, di maniera che così bella impresa ebbe gran fama e fu pari d'erudita leggiadria a quella di Francia. Fu opinione d'alcuni che ella fusse trovata dal sottile ingegno d'Antonio di Nebrissa, uomo dottissimo, in quel tempo ch'egli risuscitò le lettere latine in Ispagna.</p>
<p>Ma in verità, ancor che molte imprese siano riuscite eccellentissime dagl'ingegni spagnuoli, come fu quella che portò don Diego di Mendoza, figliuolo del Cardinale, cavalier valoroso e onorato nelle guerre del gran capitano Consalvo Ferrante, tuttavolta ce ne sono uscite delle sciocche e stroppiate circa le condizioni antedette che si richiedono in esse, come furono quelle di quel cavaliero di casa Porres, il quale servendo a una damigella della reina Isabella che si chiamava Anna e dubitando ch'ella non si maritasse in un altro cavalier più ricco di lui, il quale la ricercava per casarsi con lei, volse avvisarla ch'ella stesse costante nell'amor suo verso di lui e non consentisse a quel maritaggio, portando sul cimiero un anitroccolo, che in lingua spagnuola si chiama <foreign lang="spa">annadino</foreign>, il qual nome spezzandolo per le sillabe diceva <emph>Anna di no</emph>.</p>
<p>Fu ancor simile quella che usò don Diego de Guzman, il quale avendo riportato poco portese ciera dalla sua dama e un certo rabbuffo, portò in giostra per cimiero un gran cesto di malva fiorita, ad effetto di significare <emph>Mal va</emph> il negozio d'amore.</p></sp>
<sp><speaker>DOMENICHI.</speaker><p>Queste sì che danno scacco alla candela bianca e a quella della Pentecoste, ma supplite a simili sciocchezze con l'impresa di don Diego, la qual voi poco innanzi avete detto che fu bellissima.</p></sp>
<sp><speaker>GIOVIO.</speaker><p>Sì veramente e forse unica tra quant'altre ne sono uscite non solo di Spagna ma d'altronde, e fu che avend'egli tentato il guado con la sua dama e trovati mali passi per poterla arrivare, occupato dal dolore e quasi disperato, si prese una ruota con quei vasi che levano l'acqua e la gittano fuora e perché di punto in punto quasi la metà di essi si truova piena pigliando l'acqua e l'altra vota per gittarla fuora, nasceva da quei vasi un motto in questa guisa: <foreign lang="spa">Los llenos de dolor y los vazios de speranza</foreign>. La quale fu stimata impresa di sottile invenzione e quasi unica vista perché l'acqua e la ruota davano gran presenza di soggetto a chi la mirava e inferiva che 'l suo dolore era senza speranza di rimedio.</p>
<p>Fu assai bella quella del signor Antonio da Leva, il quale, essendo per la podraga portato in sedia, fece portare dal capitano, a punto nelle barde del suo corsiere capitanale, quando fu coronato in Bologna Carlo Quinto imperatore e restituito il Ducato di Milano a Francesco Sforza, questo motto: <foreign lang="lat">Sic vos non vobis</foreign>. E l'impresa fu senza corpo, il quale se ci fusse stato non si sarebbe potuto dir meglio, perché voleva inferire come per virtù sua s'era acquistato e conservato lo stato di Milano e poi restituito al Duca dall'Imperatore, avendo egli desiderato di tenerlo per sé contra la forza di tutta la lega, com'egli aveva fatto per innanzi. E perché s'ha da seguir l'ordine della nobiltà, vi dirò l'imprese de' quattro re ultimi d'Aragona e fra l'altre quel che volesse significare il libro aperto, che fu impresa del re Alfonso Primo.</p></sp>
<sp><speaker>DOMENICHI.</speaker><p>Che libro fu questo, Monsignore?</p></sp>
<sp><speaker>GIOVIO.</speaker><p>Ebbe questo re Alfonso per impresa un libro aperto, come v'ho detto, il quale non avendo anima di motto alcuno, molti restarono sospesi e dubbii del significato, e perché egli fu re d'incomparabil virtù sì nel mestier dell'armi come nella notizia delle lettere e nella prattica del civil governo, chi diceva una cosa e chi ne diceva un'altra; ma il più degli uomini stimarono ch'ei volesse dire che la libertà fusse la più preziosa cosa che potesse aver l'uomo, e perciò esso come prudentissimo non prese mai moglie per non farsi servo per elezione. Alcuni dissero che egli portò il libro, denotando che la perfezione dell'intelletto umano consista nella cognizione delle scienze e dell'arti liberali delle quali Sua Maestà fu molto studiosa.</p>
<p>Ma trapassando questo significato del libro aperto, dico che 'l re Ferrante, suo figliuolo, ebbe una bellissima impresa, la qual nacque dal tradimento e ribellione di Marino di Marciano, Duca di Sessa e Principe di Rossano. Il quale, ancor che fusse cognato del Re, s'accostò nondimeno al duca Giovanni d'Angiò e macchinò d'ammazzar a Parlamento il Re suo signore, ma per l'ardire e franchezza del Re l'effetto non poté seguire d'ucciderlo. L'istoria del qual caso sta scolpita di bronzo sopra la porta del Castel Nuovo. Ed essendogli dopo alcun tempo venuto alle mani e posto prigione il detto Marino, si risolse di non farlo morire, dicendo non volersi imbrattare le mani nel sangue d'un suo parente, ancor che traditore e ingrato, contra il parere di molti suoi amici partigiani e consiglieri. E per dichiarare questo suo generoso pensiero di clemenza figurò un armellino, circondato da un riparo di letame, con un motto di sopra: <foreign lang="lat">Malo mori quam foedari</foreign>, essendo la propria natura dell'armellino di patire prima la morte per fame e sete che imbrattarsi, cercando di fuggire di non passar per lo brutto per non macchiare il candore e la politezza della sua preziosa pelle.</p>
<p>Ne portò ancora il re Alfonso Secondo, suo figliuolo, una brava ma molto stravagante, come composta di sillabe di parole spagnuole, e fu che approssimandosi sopra la guerra il giorno della battaglia di Campomorto sopra Velletri, per essortare i suoi capitani e soldati dipinse in uno stendardo tre diademe di santi insieme, con un breve d'una parola in mezzo: <foreign lang="lat">Valer</foreign>, significando che quel giorno era da mostrare il valore sopra tutti gli altri, pronunziando alla spagnuola <foreign lang="lat">Dia de mas valer</foreign>, la quale impresa forse avrete vista dipinta nell'atrio del nostro Museo.</p>
<p>Bella in vero fu quella del re Ferrandino, suo figliuolo, il quale avendo generosi e reali costumi di liberalità e di clemenza, per dimostrare che queste virtù vengono per natura e non per arte, dipinse una montagna di diamanti che nascono tutti a faccia, come se fussero fatti con artificio della ruota e della mola, col motto che diceva: <foreign lang="lat">Naturae non artis opus</foreign>.</p>
<p>Né fu men lodata quella del re Federico, come zio carnale successo nel regno al nipote re Ferrandino, il quale troppo tosto sopra l'ordine del trionfo della sua vittoria, per iniquità delle Parche, in un soffio fu levato di questo mondo. Avendo dunque il re Federico preso il possesso del regno, conquassato per la fresca guerra e contaminato dalla fazione angioina, per assicurare gli animi de' Baroni della contraria parte, si fece per impresa un libro da conto legato in quella forma, con le corregge e fibbie, che si vede appresso de' banchieri, ponendovi per titolo: <hi rend="sc">MCCCCXCV</hi>, e figurando molte fiamme ch'uscivano fuora de' fogli per le margini del libro serrato, con un motto tolto dalla Sacra Scrittura che diceva: <foreign lang="lat">Recedant vetera</foreign>, per palesare il nobile decreto dell'animo suo che a tutti perdonava gli errori e peccati di quell'anno; e ciò fu proprio a imitazione degli antichi Ateniesi, i quali fecero lo statuto de l'amnestia, che significa oblivione di tutto il passato, ancor che al buon re Federico ciò non giovasse molto perché fra cinque anni, per la impensata conspirazione di Ferdinando Re di Spagna con Lodovico <hi rend="sc">XII</hi> di Francia, fu sforzato abbandonare il regno e lasciarlo a quei due re che se l'avean diviso. Furono altri principi d'Italia e famosi capitani che si dilettarono di mostrare i concetti loro con varie imprese e divise, fra le quali fu tenuta bella, a quel tempo che gl'ingegni non erano così aguzzati, quella di Francesco Sforza Duca di Milano, che avendo preso possesso dello stato per vigore dell'eredità della moglie, madonna Bianca Visconta, e con la forza dell'armi quietate le cose e fatta la mirabil fortezza di Porta Giovia, fece di ricamo sopra la giornea militare un bravo veltro o vogliamo dir levriere assettato con le gambe di dietro e inalzato co' piè dinanzi sotto un pino col motto: <foreign lang="lat">Quietum nemo impune lacesset</foreign>, inferendo ch'egli non dava molestia ad alcuno, ma era pronto ad offendere e difendersi da chi avesse avuto ardire di molestarlo. E lo mostrò molto bene contra i signori Veneziani quando fece calare il re Renato di Provenza per reprimergli la cupidità ch'essi avevano di quello stato. Alla bellezza della detta leggiadra impresa fece buon paragone la troppo oscura che usò Galeazzo, suo figliuolo e successore, la quale fu un leone assettato sopra un gran fuoco con un elmetto in testa, bella certo da vedere in pittura, ma riputata senza sale perché non ebbe anima di motto e però a pena intesa dall'autore, onde non m'estenderò a narrare i diversi interpretamenti che facevano le brigate, i quali spesse volte riuscivano vani e ridicoli.</p>
<p>Ma fu ben molto erudita e bella in vista, ancor che alquanto presuntuosa, quella che ebbe il duca Lodovico suo fratello, senza motto, il quale per opinione di prudenza fu tenuto un tempo arbitro della pace e della guerra in Italia e perciò portò l'albero del gelsomoro per impresa, la quale pianta, come dice Plinio, è riputata <foreign lang="lat">sapientissima omnium arborum</foreign> perché fiorisce stando per fuggire il gelo e le brine e fa frutto prestissimo, intendendo di dire che con la saviezza sua conosceva i tempi futuri; ma non conobbe già che 'l chiamare Francesi in Italia per isbattere il re Alfonso, suo capital nemico, fusse cagione della rovina sua, e così diventò favolosa e schernita la sua prudenza, avendo finita la sua vita nella prigione della torre di Loces, in Francia, ad essempio della misera vanagloria umana. Facevasi eziando chiamare Moro per sopranome e quando passava per le strade s'udivano alzar le voci da' fanciulli e da' bottegai: Moro, Moro –. E continuando in simil vanità, aveva fatto dipingere in Castello l'Italia in forma di reina che aveva in dosso una vesta d'oro ricamata a ritratti di città che rassimigliavano al vero e dinanzi le stava uno scudier moro negro con una scopetta in mano. Perché dimandando l'ambasciator fiorentino al Duca a che serviva quel fante negro, rispose che scopettava quella veste e le città per nettarle d'ogni bruttura, volendo che s'intendesse il Moro esser arbitro dell'Italia e assettarla come gli pareva. Replicò allora l'acuto Fiorentino: – Avvertite, Signore, che questo servo maneggiando la scopetta vien a tirarsi tutta la polvere addosso –, il che fu vero pronostico. Ed è da notare che molti credono che Lodovico fusse chiamato Moro perch'egli fusse bruno di carne e di volto, in che s'ingannano perch'egli fu più tosto d'una carnagione bianca e pallida che nera, come abbiamo veduto d'appresso.</p>
<p>Sopra tutti non solamente i principi d'Italia ma eziandio sopra quelli della Casa de' Medici suo' maggiori ne trovò una bellissima Giovanni Cardinale de' Medici, il quale fu detto poi papa Leone, e fu dopo ch'esso per mano dell'armi spagnuole fu rimesso in Fiorenza essendo stato dieciott'anni in esilio. L'impresa fu un giogo come portano i buoi e il motto diceva: <foreign lang="spa">Suave</foreign>, per significare di non essere ritornato a voler essere tiranno della patria col vendicarsi dell'ingiurie fattegli da' suoi contrarii e faziosi cittadini, pronunziandogli che il suo principato sarebbe stato clemente e soave, col motto della Sacra Scrittura, conforme all'abito sacerdotale che portava, cavato da quel che dice: <foreign lang="lat">Iugum meum suave est et onus meum leve</foreign>. E certamente quadrava molto alla natura sua e fu tale invenzione del suo proprio sottile ed erudito ingegno, ancor che paia che 'l detto giogo fusse prima del gran Cosimo, il quale, quando fu richiamato dall'esilio alla patria, figurò in una medaglia Fiorenza assettata sopra una sedia col giogo sotto i piedi, per denotare quasi quel detto di Cicerone: <foreign lang="lat">Roma patrem patriae Ciceronem libera dixit</foreign>; e per la bellezza fu continuato il portarlo nel pontificato di Leone e meritò d'essere stampato nelle monete di Fiorenza.</p></sp>
<sp><speaker>DOMENICHI.</speaker><p>Piacemi molto questa impresa e la giudico molto bella, ma, di grazia, non v'incresca raccontarmi ancora l'altre dell'illustrissima Casa de' Medici e con esse toccar diffusamente il perché dell'imprese, perché l'istoria porta gran luce e dilettevol notizia a questo discorso.</p></sp>
<sp><speaker>GIOVIO.</speaker><p>Io non posso andar più alto de' tre diamanti che portò il gran Cosimo, i quali voi vedete scolpiti nella camera dov'io dormo e studio, ma, a dirvi il vero, con ogni diligenza cercandolo non potetti mai trovare precisamente quel che volessero significare, e ne stette sempre in dubbio papa Clemente, che dormiva ancor egli in minor fortuna in quella camera medesima. È ben vero che diceva che 'l magnifico Lorenzo s'aveva usurpato un d'essi con gran galanteria, insertandovi dentro tre penne di tre diversi colori, cioè verde bianco e rosso, volendo che s'intendesse che Dio amando fioriva in queste tre virtù: <foreign lang="lat">Fides, Spes, Charitas</foreign>, appropriate a questi tre colori, la speranza verde, la fede candida, la carità ardente cioè rossa, con <foreign lang="lat">Semper</foreign> da basso, la quale impresa è stata continuata da tutti i successori della casa, e Sua Santità eziandio la portò di ricamo ne' saioni de' cavalli della guardia, di dietro per rovescio di detto giogo.</p>
<p>Prese il magnifico Pietro, figliuolo di Cosimo, per impresa un falcone che aveva negli artigli un diamante, il quale è stato continuato da papa Leone e da papa Clemente, pure col breve del <foreign lang="lat">Semper</foreign> rivolto, accommodato al titolo della religione che portano i papi, ancor che sia, come è detto di sopra, cosa goffa a far imprese di sillabe e di parole, perché il magnifico Pietro voleva intendere che si debba fare ogni cosa amando Dio. E tanto più ciò viene a proposito quanto che il diamante importa indomita fortezza contra fuoco e martello, come miraculosamente il prefato Magnifico fu saldo contra le congiure e insidie di messer Luca Pitti.</p>
<p>Usò il magnifico Pietro, figliuolo di Lorenzo, come giovane e innamorato, i tronconi verdi incavalcati, i quali mostravano fiamme e vampi di fuoco intrinseco, per significare che 'l suo ardor d'amore era incomparabile poich'egli abbruciava le legna verdi; e fu questa invenzione del dottissimo uomo messer Angelo Poliziano, il quale gli fece ancor questo motto d'un verso latino: <foreign lang="lat">In viridi teneras exurit flamma medullas</foreign>. Il magnifico Giuliano, suo fratello, uomo di bonissima natura e assai ingenioso, che poi si chiamò Duca di Nemours, avendo presa per moglie la zia del Re di Francia, sorella del Duca di Savoia, ed essendo fatto Confalonier della Chiesa, per mostrare che la fortuna, la quale gli era stata contraria per tanti anni, si cominciava a rivolgere in favor suo, fece far un'anima senza corpo in uno scudo triangolare, cioè una parola di sei lettere che diceva: <foreign lang="lat">Glovis</foreign> e leggendola a rovescio: <foreign lang="lat">Si volg</foreign>, come si vede intagliato in marmo alla Chiavica Traspontina in Roma; e perché era giudicata di senso oscuro e leggiero, gli affezionati servitori interpretavan le lettere a una a una, facendo lor dire diversissimi sentimenti, come facevano coloro nel concilio di Basilea che interpretarono il nome di papa Felice dicendo: <quote><foreign lang="lat">Foelix, id est falsus eremita ludificator</foreign></quote>.</p>
<p>E perché di sopra è stato ragionato dell'impresa di Lorenzo, non accade dir altro se non dell'impresa di papa Clemente, che si vede dipinta in ogni luogo e fu trovata da Domenico Buoninsegni fiorentino, suo tesoriere, il quale volontieri ghiribizzava sopra i secreti della natura e ritrovò che i raggi del sole trapassando per una palla di cristallo si fortificano talmente e uniscono secondo la natura della prospettiva, che bruciano ogni oggetto, eccetto le cose candidissime. E volendo papa Clemente mostrare al mondo che 'l candore dell'animo suo non si poteva offendere dai maligni, né dalla forza, usò questa impresa quando i nemici suoi al tempo d'Adriano gli congiurarono contra per torgli la vita e lo stato e non ebbero allegrezza di condurre a fine la congiura, e veramente la vita e il governo ch'egli teneva in Fiorenza non meritava tanta crudeltà, almeno di sangue, e l'impresa riusciva magnifica e ornatissima perché v'entravano quasi tutte le cose c'hanno illustre apparenza e la fanno bella, come fu detto da principio, cioè la palla di cristallo e il sole, i raggi trapassanti, la fiamma eccitata da essi in un cartoccio bianco col motto <foreign lang="lat">Candor illaesus</foreign>. Ma con tutto questo sempre fu oscura a chi non sa la proprietà sudetta, di sorte che bisognava che noi altri servitori suoi l'esponessimo ad ognuno e rendessimo conto di quel che aveva voluto dire il Buoninsegni e di quel che Sua Santità disegnasse d'esprimere, il che si deve fuggire in ogni impresa, come è stato detto di sopra. E peggio fu che essendo il motto scritto in un breve diviso per sillabe in quattro parole, cioè <foreign lang="lat">Candor illae sus</foreign>, un messer Simone Schiavone, cappellano di Sua Santità, che non aveva tante lettere che potessero servire per uso di casa fuor della messa, tutto ammirativo mi domandò quel che volesse significare il Papa in quel breve, perché non vedeva che gli fusse a proposito, <foreign lang="lat">Ille sus</foreign> non volendo dir altro che quel porco, dicendo spesso: <foreign lang="lat">Ille</foreign>vuol dir pure quello<foreign lang="lat">sus</foreign> vuol pur dir porco, come ho imparato a scola a Sebenico – . La cosa andò in gran risa e passò fin a Sua Santità e diede avvertimento agli altri che non debbano spezzar le parole per lettere, per non causare simili errori d'amfibologia appresso de' goffi, i quali presumono d'avere la lor parte di sapere, come si dice, fin al finocchio.</p>
<p>Quella ancora che figurò il Molza a Ippolito Cardinal de' Medici, benché fusse bellissima di vista e di soggetto, ebbe mancamento perché non fu compitamente intesa se non da dotti e prattichi e ricordevoli del poema d'Orazio, perciò che volend'egli esprimere che donna Giulia di Gonzaga risplendeva di bellezza sopra ogn'altra, come la stella di Venere, chiamava volgarmente la Diana, c'ha i raggi per coda a similtudine di cometa e riluce fra l'altre stelle, le pose il motto che diceva: <foreign lang="lat">Inter omnes</foreign>, perché Orazio dice: <quote><foreign lang="lat">micat inter omnes Iulium sidus</foreign></quote>. Ma questa impresa aveva forma di cometa e così gli pronunziò e gli portò la morte, perché finì la sua vita assai tosto in un castello di quell'unica ed eccellentissima signora, chiamato Itri, con dolore e danno di tutta la corte romana.</p>
<p>Ebbe anco poco avanti un'altra impresa dell'eclipsi, figurando la luna nell'ombra che fa la terra intermedia posta fra lei e il sole, con un motto che diceva <foreign lang="lat">Hinc aliquando eluctabor</foreign>, volendo inferire ch'egli era posto nelle tenebre di certi pensieri torbidi e oscuri de' quali deliberava uscir tosto, i quali pensieri perché furono ingiusti e poco onesti a tanto uomo, per non dipingerlo pazzo e nemico della grandezza di casa sua, lassaremo di esplicare il significato dell'impresa, la quale sarà però intesa da molti che hanno memoria di lui. Dopo la morte del Cardinale, il duca Alessandro avendo tolto per moglie, e fattone le nozze, madama Margherita d'Austria, figliuola dell'Imperatore, e governando Fiorenza con equal giustizia grata a' cittadini, massimamente ne' casi del dare e dell'avere e ritrovandosi gagliardo e potente della persona, desiderava farsi famoso per guerra, dicendo che per acquistar gloria e per la fazione imperiale sarebbe animosamente entrato in ogni difficile impresa, deliberando di vincere o morire. Mi domandò dunque un giorno con instanza che io gli volessi trovare una bella impresa per le sopraveste d'arme secondo questo significato. E io gli elessi quel fiero animale, che si chiama rinocerote, nemico capitale dell'elefante, il quale essendo mandato a Roma, acciò che combattesse seco, da Emanuello Re di Portogallo, essendo già stato veduto in Provenza, dove scese in terra, s'affogò in mare per un'aspra fortuna negli scogli poco sopra Porto Venere, né fu possibile mai che quella bestia si salvasse, per essere incatenata, ancor che nuotasse mirabilmente, per l'asprezza degli altissimi scogli che fa tutta quella costa. Però ne venne a Roma la sua vera effigie e grandezza e ciò fu del mese di Febraio l'anno 1515, con informazioni della natura sua, la quale, secondo Plinio e sì come narrano i Portughesi, è d'andare a trovare l'elefante assaltandolo e percotendolo sotto la pancia con quel duro e acuto corno ch'egli tiene sopra il naso, né mai si parte dal nemico né dal combattimento finché non l'ha atterrato e morto; il che il più delle volte gli succede quando l'elefante con la sua proboscide non l'afferra per la gola e non lo strangola nell'appressarsi. Fecesi dunque la forma del detto rinocerote in bellissimi ricami che servivano ancor per coperta di cavalli barbari, i quali corrono in Roma e altrove il premio del palio, con un motto di sopra in lingua spagnola: <foreign lang="spa">Non buelvo sin vencer</foreign>, io non ritorno indietro senza vittoria, secondo quel verso che dice:</p>
<lg type="verso-libero" lang="lat">
<l>Rhinoceros nunquam victus ab hoste redit</l>
</lg>
<p>E parve che questa impresa gli piacesse tanto che la fece intagliare di lavoro d'agimia nel corpo della sua corazza.</p></sp>
<sp><speaker>DOMENICHI.</speaker><p>Poiché voi avete raccontate l'imprese di questi illustrissimi Principi della Casa de' Medici già morti, siate contento ancora di dir qualche cosa di quelle che porta l'eccellentissimo signor duca Cosimo, delle quali tante se ne veggono in palazzo de' detti Medici.</p></sp>
<sp><speaker>GIOVIO.</speaker><p>Certo che il giorno delle nozze sue io ne vidi molte fabricate da gentili ingegni, ma sopra tutte una me ne piacque per essere molto accommodata a Sua Eccellenza, la quale avendo per oroscopo e ascendente suo il capricorno che ebbe anche Augusto Cesare (come dice Svetonio) e però fece battere la moneta con tale imagine, mi parve questo bizzarro animale molto al proposito, massimamente che Carlo Quinto imperatore, sotto la cui protezione fiorisce il principato del prefato signor Duca, ebbe ancor egli il medesimo ascendente. E parve cosa fatale che l' duca Cosimo quel medesimo dì di Calende d'Agosto, nel qual giorno Augusto conseguì la vittoria contra Marc'Antonio e Cleopatra sopra Aziaco promontorio, quel giorno anch'egli sconfisse e prese i suoi nemici fiorentini a Monte Murlo. Ma a questo capricorno che porta Sua Eccellenza, non avendo motto, acciò che l'impresa sia compita io ho aggiunta l'anima di un motto latino: <foreign lang="lat">Fidem fati virtute sequemur</foreign>, quasi che voglia dire: io farò con propria virtù forza di conseguire quel che mi promette l'oroscopo. E così l'ho fatto dipingere figurando le stelle che entrano nel segno del capricorno nella camera dedicata all'onore, la qual vedeste al Museo, dove è ancora l'aquila, che significa Giove e l'Imperatore, che porge col becco una corona trionfale col motto che dice: <foreign lang="lat">Iuppiter merentibus offert</foreign>, pronosticando che Sua Eccellenza merita ogni glorioso premio per la sua virtù.</p>
<p>Ebbe un'altra impresa nel principio del suo principato dottamente trovata dal reverendo messer Pier Francesco de' Ricci, suo maggiordomo, e fu quel che dice Vergilio nell' <title>Eneida</title> del ramo d'oro, col motto: <quote><foreign lang="lat">Uno avulso non deficit alter</foreign></quote>, figurando un ramo svelto dell'albero in luogo del quale ne succede subito un altro, volendo intendere che, se bene era stata levata la vita al duca Alessandro, non mancava un altro ramo d'oro nella medesima stirpe.</p></sp>
<sp><speaker>DOMENICHI.</speaker><p>Parmi, Monsignore, che abbiate tocco a bastanza quel che ragionevolmente spetta alla Casa de' Medici. Resta che parliate degli altri principi e famosi capitani, i quali avete conosciuti a tempo vostro.</p></sp>
<sp><speaker>GIOVIO.</speaker><p>Farollo e dico che già voi con lo stuzzicarmi mi farete ricordare di molte cose attenenti a questo proposito, e non mancarò di fregarmi la collottola per servire al vostro desiderio, purché per il numero tante imprese non vi vengano a noia.</p></sp>
<sp><speaker>DOMENICHI.</speaker> <p>Questa memoria non è per venire sì tosto a noia a persona che abbia giudizio e che si diletti di gentilezze erudite, però vi prego che non vi scusiate con sì fiero ed estremo caldo il quale, ancor che siamo a sedere e in luogo assai fresco, grandemente ci fa sudare.</p></sp>
<sp><speaker>GIOVIO.</speaker><p>E mi par dunque di metter mano, se così vi piace, alla bossola de' gran capitani, i quali voi avete visti celebrati da me nell'istoria.</p>
<p>E mi par che l'onor di Roma meriti che si cominci da' romani perché eglino in effetto hanno portato in sé grandezza e gravità di scelti capitani come eredi dell'antica virtù della patria, fra' quali a' miei giorni le due principal famiglie e capi dell'antica fazione guelfa e ghibellina, che si chiamano Orsini e Colonnesi, n'hanno avuto un bel paio per ciascuna. Nell'Orsina, Verginio e Nicolò, Conti di Pitigliano. Nella Colonnese, Prospero e Fabrizio. Verginio d'autorità, ricchezze e concorso de' soldati e splendor di casa, essendo stato capitano quasi di tutti i potentati d'Italia, venne al colmo della grandezza della quale cascò poi nella venuta del re Carlo, essendo stato preso col Conte di Pitigliano a Nola da' Francesi, ingannati dalla promessa de' Nolani e di Luigi d'Arsio capitano de' Francesi, né prima furono liberati che nella furia del fatto d'arme del Tarro, nel quale si sgabellarono destramente delle mani di chi gli guardava ch'era intento ad altro. In questo tempo i signori Colonnesi, condotti dal cardinale Ascanio Sforza, che nel principio servivano Francesi, essendosi poi fatto nuova lega fra i potentati d'Europa, ritornarono al servizio del re Ferrandino, ma prima Prospero che Fabrizio, il quale poi (seguendo Prospero) ancor si fece aragonese. Verginio fu invitato d'andare a servire il re Ferrandino con offerta di gran soldo e ricompensa dell'onore e dello stato, che fu l'officio del Gran Conestabile dato al signor Fabrizio e lo stato di Abruzzo, d'Alba e di Tagliacozzo; ma giudicando egli che non ci fusse l'onor suo, come caparbio si fece francese e recettò gli stipendi loro, ancor che in ciò i medesimi signori Orsini non approvassero quel suo consiglio poich'era tutto in pregiudizio dell'onore e della salute d'Italia, la quale in quel tempo conspirava contra i Francesi, dubitando di non andare in servitù di quella potentissima nazione. Ma esso, indurato da una fatale ostinazione, andò col seguito di molti capitani della fazione sua contra il re Ferrandino, dicendo a chi lo consigliava, e fra gli altri agli uomini del Papa, del duca Lodovico e de' signori Veneziani che gli preponevano e mostravano i pericoli ne' quali si metteva e i chiari premii che dall'altra parte se gli offerivano: – Io son simile al camelo, il quale per natura arrivando a un fonte chiaro non beve di quell'acqua se prima calpestandola non la fa torbida –. E per questo portò un camelo che intorbidava un fonte, inchinandosi per bere, con questo motto francese: <foreign lang="fre">Il me plait la trouble</foreign>. Ma certo il suo tristo consiglio ebbe pessimo fine, perché superato in quella guerra, assediato in Atella e preso morì nella prigione di Castel dell'Ovo e così portò la pena della sua perversa opinione. Il Conte di Pitigliano, assoldato da' signori Veneziani alla guerra di Lombardia, meritò d'esser generale ed ebbe per impresa il collare di ferro chiamato in latino <foreign lang="lat">millus</foreign>, il quale è ripieno d'acute punte, come si vede al collo de' cani mastini de' pastori per difendergli dal morso de' lupi e col motto <foreign lang="lat">Sauciat et defendit</foreign>. Vedesi oggidì la sudetta impresa in Roma nel palazzo di Nicosia, che è d'uno de' signori di casa Orsina, e nel mezzo del detto collare sta il motto che dice: <foreign lang="lat">Prius mori quam fidem fallere</foreign>. Vi sono anche due mani che nel far vista di pigliare il collare si trovano passate pel mezzo da le punte ch'egli ha a torno e in mezzo sta la rosa.</p>
<p>Alle nominate due imprese non cedevano punto né di bellezza né di proprietà di significato quelle de' due fratelli cugini Colonnesi, Prospero e Fabrizio, i quali in diversi tempi portarono diverse invenzioni secondo le fantasie loro, parte militari e parte amorose. Perché ciascun di loro infino all'estrema vecchiezza non si vergognò mai d'essere innamorato, massimamente Prospero, il quale avendo posto il pensiero in una nobilissima donna della quale, per coprire il favore ch'egli n'aveva e per mostrare l'onestà, s'assicurò di menar seco per compagno un famigliar suo, di bassa lega, il che fu molto incautamente fatto perciò che la donna sua, come generalmente quasi tutte le donne sono, vaga di cose nuove s'innamorò del compagno, talmente che lo fece degno dell'amor suo, di che avvedutosi Prospero, e sentendone dispiacere infinito, si mise per impresa il toro di Perillo, che fu il primo a provare quella gran pena del fuoco acceso sotto il ventre del toro, nel quale egli fu posto dentro per capriccio del tiranno Falari, donde usciva lamento di voce umana e miserabil mugito. E ciò fece Prospero per inferire ch'egli medesimo era stato cagion del mal suo, e 'l motto era tale: <foreign lang="lat">Ingenio experior funera digna meo</foreign>. Fu questa invenzione del dottissimo poeta messer Gabriele Altilio, vescovo di Policastro.</p></sp>
<sp><speaker>DOMENICHI.</speaker><p>A me pare che l'anima di questa vaghissima invenzione potesse esser più bella, e quadrerebbe forse meglio dicendo: <foreign lang="lat">Sponte contractum inespiabile malum</foreign>.</p></sp>
<sp><speaker>GIOVIO.</speaker><p>Certamente quella del signor Fabrizio passò il segno di bellezza, il quale perseverando nelle parti francesi, invitato a seguire il consenso d'Italia con gran premio, nel principio fece molta resistenza e si pose per impresa sulla sopraveste un vaso antico pien di ducati d'oro con questo motto: <foreign lang="lat">Samnitico non capitur auro</foreign>, significando che esso come Fabrizio era simile a quello antico romano che da' Sanniti in lega con re Pirro non volse esser corrotto ancora con gran quantità d'oro. Il qual motto e soggetto resta tanto più eccellente quanto è più conforme a l'antico per il nome di Fabrizio e fu trovato da lui medesimo. Ne portò ancora un'altra assai accommodata e fu la pietra del paragone con molte linee e varii saggi col motto: <foreign lang="lat">Fides hoc uno virtusque probantur</foreign>, quasi volesse dire che la virtù e fede sua si sarebbono conosciute al paragone d'ogn'altro. Fu portata da lui questa impresa nella giornata di Ravenna, dove il valor suo fu da tutti chiaramente conosciuto ancorch'egli vi restasse ferito e prigione.</p>
<p>Nella medesima guerra il signor Marc'Antonio Colonna, nipote carnal di Prospero, ch'era stato posto in presidio della difesa della città di Ravenna, nella quale si portò franchissimamente contra l'impeto della terribil batteria di Monsignor di Fois, ebbe un'impresa la quale di argutezza (a mio parere) avanza ogn'altra, e fu un ramo di palma attraversato con un ramo di cipresso e 'l motto di sopra, il qual fu composto da Marc'Antonio Casanuova, poeta eccellente, che diceva: <quote><foreign lang="lat">Erit altera merces</foreign></quote>, volendo inferire ch'egli andava alla guerra per riportar vittoria o per morire, essendo la palma segno di vittoria e il cipresso funebre. Ebbe questo signore in sé tutti i doni che la natura e la fortuna potessero dare ad un uomo per farlo singolare. Il medesimo Marc'Antonio ne portò un'altra alla guerra della Mirandola e di Bologna nella quale era legato il Cardinal di Pavia, che essendo di natura alle volte troppo strano ed imperioso, esso signore come generoso e altiero romano non intendeva esser comandato ma voleva far ogni debito di fazion militare da se stesso, tanto più veggendo che 'l detto Cardinale usava inconvenienti modi col Duca d'Urbino per li quali da lui fu poi ammazzato. Per mostrare dunque l'animo suo fece l'impresa dell'aerone che in tempo di pioggia vola tant'alto sopra le nuvole che schifa l'acqua che non gli venga addosso e altrimenti è usato di starsi sguazzando nelle paludi per natura, amando l'acqua da basso ma non quella che gli potesse cader sopra. L'impresa riuscì giocondissima di vista perché, oltra la vaghezza dell'uccello, chiamato in latino ardea, v'era figurato il sole sopra le nuvole e l'uccello stava tra le nuvole e il sole, nella region di mezzo dove si generano le piogge e le grandini. Da basso erano paludi con verdi giunchi e altre verzure che nascono in simil luoghi ma sopra tutto era ornato d'un bellissimo motto col breve che girava intorno al collo dell'aerone: <foreign lang="lat">Natura dictante feror</foreign>. L'invenzione non fu tutta del signor Marc'Antonio, ma fu aiutato dagl'ingegni eruditi de' quali egli faceva molto conto e onorava, e fra quegli fui ancor io un tempo e de' famigliarissimi.</p>
<p>Viemmene a mente un'altra ch'egli pur usò come quel che si dilettava molto di simili ingegniose imprese, e se la mise alla guerra di Verona, la qual città fu francamente difesa dalla virtù sua contra l'impetuosa forza de' due campi francese e veneziano. Figurò dunque una veste in mezzo il fuoco, la quale non ardeva, come quel che voleva ch'ella s'intendesse fatta di quel lino d'India, chiamato da Plinio asbestino, la natura del quale è nettarsi dalle macchie e non consumarsi nel fuoco, e aveva questo motto: <foreign lang="lat">Semper pervicax</foreign>, quasi che volesse dire ch'egli sarebbe stato costantissimo contra ogni forza di guerra de' nemici.</p>
<p>Imitò felicemente la prontezza dell'ingegno del signor Marc'Antonio il signor Muzio Colonna, che fu nipote del signor Fabrizio, il quale fu un valoroso e prudente cavaliero e meritò d'aver la compagnia di cento lancie da papa Giulio e poi da papa Leone, ne' saioni e bandiere della qual compagnia fece fare una assai proporzionata impresa, cioè una mano che abbruciava nel fuoco d'un altare da sacrificio e col motto: <foreign lang="lat">Fortia facere et pati romanum est</foreign>, alludendo al suo nome proprio, a similitudine di quell'antico Muzio che disegnò indarno d'ammazzare Porsena, Re di Toscana, il quale volse che la mano che errò ne portasse la pena, il che fu di tanta maraviglia che, come dice il poeta, <quote><foreign lang="lat">Hanc spectare manum Porsena non potuit</foreign></quote>. Fu l'invenzione di messer Thamyra, uomo letterato e servitore antico di casa Colonna.</p>
<p>I signori Colonnesi ne portarono una, la quale serviva universalmente per tutto il ceppo, fatta in quello esterminio di papa Alessandro contra i baroni romani, perché furono costretti tutti col cardinal Giovanni a fuggirsi di Roma e ricoverarono parte nel Regno di Napoli e parte in Sicilia, nel qual caso parve che prendessero miglior partito che non avevano fatto i signori Orsini, avendo eglino eletto di voler più tosto perder la robba e lo stato che commetter la vita a l'arbitrio di sanguinosissimi tiranni, il che non seppero far gli Orsini, i quali perciò ne restarono disfatti e miserabilmente strozzati. L'impresa fu che essi volevano dire che, ancor che la fortuna gli perseguitasse e gli sbattesse, essi però restavano ancor vivi e con speranza che passata l'asprezza della borasca s'avessero a rilevare. Fu, dico, l'impresa alquanti giunchi in mezzo d'una palude turbata da' venti, la natura de' quali è di piegarsi ma non già di rompersi per l'impeto dell'onde o de' venti. Era il motto: <foreign lang="lat">Flectimur non frangimur undis</foreign>.</p></sp>
<sp><speaker>DOMENICHI.</speaker><p>Io giudico, Monsignore, che questa invenzione (e fusse di chi si volesse) sia bellissima e compita d'anima e di corpo.</p></sp>
<sp><speaker>GIOVIO.</speaker><p>E io credo, anzi tengo per fermo, ch'ella uscisse dall'ingegno di messer Iacopo Sanazzaro, poeta chiarissimo e molto favorito del re Federico, dal quale furono raccolti e stipendiati i Colonnesi e dopo ch'esso Re fu cacciato s'accostorno al Gran Capitano.</p></sp>
<sp><speaker>DOMENICHI.</speaker><p>Poiché avete narrate l'imprese de' signori Romani, mi parrebbe conveniente che voi narraste ancora l'imprese degli altri principi e capitani d'Italia e de' forestieri, se ve ne sovviene.</p></sp>
<sp><speaker>GIOVIO.</speaker><p>Udite prima quella che portò il signor Bartolomeo Alviano, valoroso e vigilante benché poco felice capitano.</p>
<p>Egli fu gran difensore della fazione orsina, difese valorosamente Bracciano contra la forza di papa Alessandro e prese Viterbo rovinando la parte gattesca in favore de' Maganzesi, dicendo che quelli erano il pestifero veleno di quella città. Ed essendo stato morto il capo loro Giovan Gatto, fece fare per impresa nello stendardo suo l'animale chiamato l'unicorno, la proprietà del quale è contraria ad ogni veleno, figurando una fontana circondata d'aspidi, botte e altri serpenti che vi fussero venuti a bere e l'unicorno, prima che vi bevesse, vi cacciasse dentro il corno per purgarla dal veleno mescolandola, come è di sua natura, e aveva un motto al collo: <foreign lang="lat">Venena pello</foreign>. Il detto stendardo si perdé nella giornata di Vicenza, avendolo difeso un pezzo dalla furia de' nemici Marc'Antonio da Monte, veronese, che lo tenne abbracciato, né mai lo lasciò finché non cadde morto. Al medesimo signor Liviano fu trovata un'arguta impresa dal Cotta veronese, suo poeta, dopo la detta rotta di Vicenza, della quale dicevano che fu potissima cagione il proveditore messer Andrea Loredano, il quale nel punto che si ritiravano i nemici cesariani, corse armato in corazzina di velluto cremesino al padiglione del Generale e trovandolo con molti capitani a una tavola, che consultavano di quanto s'avesse a fare, cominciò a rinfacciargli la viltà e tardanza loro perché essi dicevano che a nemici che fuggono si dovrebbono fare i ponti d'oro ed egli pure instava che non se li lassassino scappar dalle mani atteso ch'erano rotti. Per le cui brave e furiose parole si prese partito molto sinistro di seguitargli e fare il fatto d'arme, dicendo il Generale – io non voglio che costui mi faccia tagliare la testa con ballotte in Pregai, come intervenne al Carmignola –. E così furono rotti i Veneziani e il Loredano, restando morto, pagò la pena della sua temerità. Allora il Cotta esortò il suo signore che in cambio dell'unicorno che s'era perduto nella giornata, portasse per insegna un'oca in mezzo d'alquanti cigni con un breve legato al collo che dice: <foreign lang="lat">Obstrepuit inter olores</foreign>, per inferire che l'è cosa impropria che un senator togato voglia prender presunzione di giudicare i casi di guerra tra' capitani. Rifiutò tale impresa il Liviano, ancor che molto la lodasse, per non mordere il Loredano morto miserabilmente e per non trattarlo da oca. Metterò mano ora a quegli che hanno avanzato gli altri di fama e di gloria, fra' quali stimo il primo Francesco Gonzaga signore di Mantova, il quale riuscì famosissimo per la giornata del Tarro e per la vittoria della conquista del Reame di Napoli per lo re Ferrandino; essendo stato il detto Marchese di Mantova calunniato appresso il Senato Veneziano (del quale egli era Capitano generale) da alcuni maligni e invidiosi, poi che si fu chiarissimamente giustificato e purgato usò per impresa, come cosa che molto quadrava al suo proposito, un cruciolo al fuoco, pieno di verghe d'oro, nel qual vaso si fa certa pruova della finezza sua, con un bel motto di sopra tratto dalla Scrittura Sacra: <quote><foreign lang="lat">Probasti me Domine et cognovisti</foreign></quote>, volendo intendere ancora la seguente parola, cioè <foreign lang="lat">Sessionem meam</foreign>, perché quei calunniatori avevano detto che il Marchese in quella giornata aveva voluto sedere sopra due selle, cioè servire i signori Veneziani col fiero combattere e il signor Lodovico Sforza, suo cognato, col temporeggiar dopo la giornata, lasciando di seguitar Francesi mezzi rotti, nel qual caso esso non ebbe colpa perché fu tutta del conte Caiazzo, che si volse far grato alla Casa di Francia, sapendo di non farne dispiacere al duca Lodovico, che non desiderava veder totalmente vincitori i signori Veneziani acciò che, disfatti i Francesi, vittoriosi non andassero per occupare lo stato di Milano da lor desiderato fin dal tempo del padre e del duca Filippo. Fra i chiarissimi capitani fu senza controversia di somma perizia e d'estrema riputazione il signor Giovan Iacopo Trivulzio, il quale da principio, come nemico del duca Lodovico Sforza, veggendolo incaminato a occupar il Ducato ch'era legittimamente del nipote, si partì sdegnato non potendo soffrire i modi d'esso signor Lodovico e accostosi col Re d'Aragona, il quale allora s'era scoperto nemico dello Sforza per la medesima cagione. E volendo inferire che nel governo della patria sua egli non era per cedere un punto a esso signor Lodovico, portò per impresa un quadretto di marmo, con un stil di ferro piantato in mezzo, opposto al sole, che era antica insegna di casa Trivulzia, con un motto: <foreign lang="lat">Non cedit umbra Soli</foreign>, poiché girando il sole quanto si vuole, sempre quello stil rende la sua ombra.</p>
<p>Alfonso, Duca di Ferrara, capitano di risoluta prodezza e mirabil costanza, quand'egli andò alla battaglia di Ravenna, portò una palla di metallo, piena di fuoco artificiale che svampava per certe commissure, ed è di tale artificio che a luogo e tempo il fuoco terminato rompendosi farebbe gran fracasso di quegli che gli fussero incontra, ma gli mancava il motto, il quale gli fu poi aggiunto dal famoso Ariosto, e fu: <foreign lang="lat">Loco et tempore</foreign>. E fu poi convertito in lingua francese per più bellezza dicendo: <foreign lang="fre">A lieu et temps</foreign>. Mostrollo in quella giornata sanguinosa perché drizzò di tal sorte l'artiglieria che fece grandissima strage d'uomini.</p>
<p>Il Duca d'Urbino, poi che per la morte di papa Leone ricuperò il suo stato, essendosi insieme co' signori Baglioni riconciliato e collegato con Giulio Cardinal de' Medici, che governava allora lo stato di Fiorenza, fu condotto da quella Republica per Generale e avendomi messer Tomaso de' Manfredi suo ambasciatore, ricercato ch'io trovassi un'impresa per lo stendardo e per le bandiere de' trombetti del Duca, io gli feci una palma ch'aveva la cima piegata verso terra per un gran peso di marmo che v'era attaccato, volendo esprimere quel che dice Plinio della palma, che il legno suo è di tal natura che ritorna al suo essere, ancor che sia depresso da qualsivoglia peso, vincendolo in spazio di tempo con ritirarlo ad alto, col motto che diceva: <foreign lang="lat">Inclinata resurgit</foreign>, alludendo alla virtù del Duca, la quale non aveva potuto opprimere la furia della fortuna contraria, benché per alcun tempo fusse abbassata. Piacque molto a Sua Eccellenza, e ordinò che si facesse lo stendardo, ancor che per degna occorrenza non venisse a prendere il bastone del Generale.</p></sp>
<sp><speaker>DOMENICHI.</speaker><p>Piacemi molto che siate entrato a narrar l'imprese che avete fatto di vostro ingegno, sapendo che ce ne sono molte a diversi signori, come ho veduto nel Museo.</p></sp>
<sp><speaker>GIOVIO.</speaker><p>Certamente io n'ho fatte parecchie a' miei giorni, ma mi vergogno a narrarvele tutte, perché ce ne sono alcune c'hanno i difetti che sogliono avere le cose umane, atteso che, come ho pur detto da principio, il formar dell'imprese è quasi come una ventura d'un capriccioso cervello e non è in nostra mano col lungo pensare trovar cosa degna del concetto e del padrone che la vuol portare e anco dell'autore che la compone, perché vi si mette dell'onore, quando per altro è stimato degno del nome di letterato. E in effetto, altro è il ben dire in narrare un concetto e altro è esprimerlo con anima e corpo che abbia del buono e niente dello sciocco. E a me, che n'ho fatte tante per altri, volendo trovar un corpo di soggetto in corrispondenza dell'anima del motto il quale porto io, che è <foreign lang="lat">Fato prudentia minor</foreign>, è intervenuto quel che avviene a' calzolari, i quali portano le scarpe rotte e sgarbate, facendole nuove a posta alla forma del piè d'altri. Perciò che non ho potuto mai trovar soggetto di cosa alcuna che mi sodisfaccia, come intervenne ancora a messer Giasone del Maino, come ho detto di sopra. Ma prima ch'io vi dica le mie, per modestia narrerò pur quelle degli altri, acciò che le mie gli facciano buon paragone.</p></sp>
<sp><speaker>DOMENICHI.</speaker><p>Guardate pur, Monsignore, che forse non ne smacchiate qualcuna che vi paia zoppa.</p></sp>
<sp><speaker>GIOVIO.</speaker><p>Certo no, perché io non voglio ricordarmi se non delle belle, atteso che si è detto assai delle ridicole e per continuare il proposito dico che quella del signor Ottaviano Fregoso alla guerra di Bologna e di Modena fu reputata ingeniosissima, ma alquanto stravagante per la pittura, perché portò una gran filza della lettera O nera in campo d'oro, nel lembo dell'estremità delle barde, le quali lettere per abbaco significano nulla e quando hanno una lettera di numero avanti fanno una moltitudine quasi infinita: <foreign lang="lat">verbi gratia</foreign> facendovi un iota significarà milioni di milioni. Era un breve di sopra al lembo, che lo girava tutto dicendo: <quote><foreign lang="lat">Hoc per se nihil est, sed si minimum addideris maximum fiet</foreign></quote>, significando che con ogni poco d'aiuto avrebbe ricuperato lo stato di Genova, il qual fu già del signor Pietro suo padre e vi fu ammazzato combattendo, essendo esso signor Ottaviano come fuoruscito quasi niente appoggiato al Duca d'Urbino ma in assai aspettazione d'esser rimesso in casa, come fu poi da papa Leone. È ben vero che il motto è soverchiamente lungo, ma la natura dell'argutissimo soggetto lo comporta molto bene.</p>
<p>Il signor Gieronimo Adorno, il qual prendendo Genova col braccio de' Cesariani cacciò il detto signor Ottaviano Fregoso per aver egli ceduto al Ducato, facendos'egli francese col nome di governatore, fu giovane di gran virtù e perciò d'incomparabile aspettazione, ma la morte gli ebbe invidia troppo presto. Esso, come giovane arditamente innamorato d'una gentildonna di bellezza e pudicizia rara, la quale io conosceva e ancor vive, mi richiese ch'io gli facessi un'impresa di questo tenore: che pensava e teneva per certo che l'acquisto dell'amor di costei avesse a essere la contentezza e principio della felicità sua o che non l'acquistando fusse per metter fine a' travagli che aveva sopportati per l'addietro, sì di questo amore come dell'imprese di guerra e prigionia, con affrettargli la morte. Il che udendo, mi sovvenne quello che scrive Giulio <foreign lang="lat">Obsequente de prodigiis</foreign>, cioè che il fulmine ha questa natura che venendo dopo i travagli e le disgrazie ci mette fine e se viene nella buona fortuna porta danni, ruine e morte. E così fu dipinto il fulmine di Giove in quel modo che si vede nelle medaglie antiche e con un breve intorno: <foreign lang="lat">Expiabit aut obruet</foreign>. Piacquegli molto l'impresa e fu lodata dal dottissimo messer Andrea Navagero, disegnata a colori dal chiarissimo messer Tiziano e fatta di bellissimo ricamo e intaglio dell'eccellente Angelo di Modena, ricamator veneziano, poco avanti che 'l detto signor Gieronimo, per adimpire l'ultima parte del motto, passasse ad altra vita in Vinegia ove risedea per Sopra Ambasciator Cesareo.</p>
<p>Ma poiché siamo entrati in menzione de' signori Genovesi, ve ne voglio nominar tre assai belle ch'io feci a richiesta di due signori della Flisca, Sinibaldo e Ottobuono, ai quali fui molto familiare e grato. Essi mi dimandarono un'impresa che significasse la vendetta da lor fatta della morte del conte Gieronimo lor fratello, crudelmente ammazzato da' Fregosi per emulazione dello stato, e fu tale che ne restarono spenti della vita i percussori Zaccaria Fregoso, il signor Fregosino, i signori Lodovico e Guido, laonde si racconsolarono della perdita del fratello dicendo che i nemici non si potevano vantare d'aver usato contra lui tanta crudeltà, non essendo solito tra' Fregosi, Adorni e Flischi insanguinarsi le mani del sangue de' contrari, ma solamente esser lecito di contendere del principato tra loro civilmente o vero a guerra aperta. Io feci lor dunque un elefante assaltato da un dragone, il quale attorcendosi alle gambe del nemico suol mettere il morso del veleno al ventre dell'elefante, per la qual ferita velenosa si muore; ma egli per natura conoscendo il pericolo, gira tanto intorno che trova qualche sasso o ceppo d'albero dove appoggiatosi tanto frega che stiaccia e ammazza il detto dragone. L'impresa ha bella vista per la varietà de' due animali e il motto la fa chiarissima dicendo in spagnuolo: <foreign lang="spa">Non vos alabareis</foreign>, volendo dire ai Fregosi: voi non avete a vantarvi d'aver commesso tanta impietà nel sangue nostro. Io ne trovai un'altra ai medesimi signori Flischi sopra questo proposito che trattand'essi d'aderirsi alle parti di Cesare e congiungersi con i signori Adorni, molto loro affezionati e partigiani servitori, gli dicevano per avviso che non avessero fretta a risolversi a far questo perché le forze del Re di Francia erano grandi e il signor Ottaviano Fregoso con le spalle della parte aveva molto ben fermato il piede nel governo ed era per difendersi gagliardamente se gli muovevano guerra in quegli articoli di tempo. Al che essi signori Flischi rispondevano che sapevano molto bene il come e il quando di far simil cosa; e così sopra questa materia mi dimandarono un'impresa, per il che subito mi ricordai di quel che scrive Plinio degli uccelli chiamati alcioni, i quali per istinto naturale aspettano il solstizio del verno come opportuno a loro e sanno quando debbe venir quella tranquillità di mare che suol venire ogn'anno e volgarmente è detta la state di san Martino, nella quale stagione i predetti alcioni ardiscono di far il nido, far l'uova, covarle e averne figliuoli in mezzo il mare per lo felice spazio concessogli da la detta bonaccia, laonde avviene che i giorni di tanta calma son chiamati alcionidi. Feci adunque dipingere una serenità di cielo e tranquillità di mare, con un nido in mezzo rilevato da prora e da poppa con le teste di questi due uccelli prominenti da prora, essendo eglino di mirabil colore, azzurri, rossi, bianchi, verdi e gialli, con un motto sopra loro in lingua francese: <foreign lang="fre">Nous savons bien le temps</foreign>, cioè noi sappiamo bene il tempo di quando abbiamo a fare l'impresa contra gli avversari nostri. E così riuscì loro felicemente lo rientrar in casa e il vendicarsi de' nemici con buono augurio degli uccelli alcioni. Vedevasi questa vaghissima impresa dipinta in molti luoghi del loro superbo palazzo di Viola innanzi che per decreto publico fusse rovinato.</p>
<p>Fecine ancora un'altra, che forse è riuscita meglio delle sopradette al medesimo signor Sinibaldo in materia d'amore, il quale fiorisce meglio per la pace dopo la guerra. Amava questo signore una gentildonna ed ella era incominciata a entrare in gelosia veggendo che il signor Sinibaldo andava molto intorno, a l'usanza di Genova, burlando e trattenendosi con varie dame, laonde glielo rinfacciava spesso, dolendosi della sua fede come poco netta e leale; e volend'egli giustificarsi presso di lei mi richiese d'un'impresa a questo proposito. E io gli feci il bussolo della calamita, appoggiato sopra una carta da navigare col suo compasso allegato e di sopra il bussolo d'azzurro a stelle d'oro il ciel sereno, col motto che diceva: <foreign lang="lat">Aspicit unam</foreign>, significando che se bene sono molte bellissime stelle in cielo, una sola però è guardata dalla calamita, cioè fra tante la sola stella della tramontana. E così si venne a giustificare con la sua dama che da lui era amata fedelmente e che, quantunque egli andava vagheggiando dell'altre, non era per effetto ma per coprire il vero con simulato amore. L'impresa parve anche più bella per la vaga vista e fu assai lodata da molti e fra gli altri dal dottissimo messer Paolo Pansa suo segretario.</p></sp>
<sp><speaker>DOMENICHI.</speaker><p>Orsù, Monsignore, qui non bisogna governarsi con ordine, essendo questa cosa straordinaria; seguite dunque quelle che di mano in mano vi cadono in memoria, così circa l'imprese d'amore come di guerra, benché io giudico meglio che spediate quelle d'armi per finir poi il ragionamento in dolcezza d'amore.</p></sp>
<sp><speaker>GIOVIO.</speaker><p>Sovviemmene una bella che portò già il signor Giovan Paolo Baglioni che fu persona di consiglio e valor militare, di bella presenza e di molto cortese eloquenza, secondo la lingua perugina, ma sopra tutto molto astuto. Essendo riuscito come tiranno di Perugia e governatore dell'esercito veneziano, benché poco gli valesse esser avveduto e bene assettato nel seggio della sua patria, perché papa Leone, ancor che di natura clementissimo, provocato da infinite querele e in spezie da' medesimi capi della casa Bagliona, adescandolo a andar a Roma, gli tagliò la testa, e così venne busa e vanissima la sua impresa, la quale era un grifone d'argento in campo rosso e col motto <foreign lang="lat">Unguibus et rostro atque alis armatus in hostem</foreign>. Onde argutamente disse il signor Gentile Baglioni: – quest'uccellaccio non ha avuto l'ali per fuggire, come l'altre volte, la trappola che gli era stata tesa –. Ricordomi d'una ch'io feci a Girolamo Mattei romano, capitano de' cavalli della guardia di papa Clemente, che fu uomo di risoluto e alto pensiero e animo deliberato, avendo con gran pazienza, perseveranza e dissimulazione aspettato il tempo per ammazzare (come fece) Gieronimo, nipote del Cardinal della Valle, ad effetto di vendicar la morte di Paluzzio, suo fratello, che dal detto Gieronimo fu crudelmente ammazzato per cagione d'un litigio civile. Avendomi dunque egli (per tornar a l'impresa) pregato ch'io gliene trovassi una significante che un valoroso cuore ha forza di smaltire ogni grave ingiuria col tempo, volendol'egli porre sulla bandiera gli figurai uno struzzo che inghiottiva un chiodo di ferro col motto <foreign lang="lat">Spiritus durissima coquit</foreign>. Fu sì lodata quella sua notabil vendetta che i nemici della Valle accettarono la pace per cancellar la briga tra le due casate e papa Clemente gli perdonò l'omicidio e lo fece capitano. Lo struzzo mi servì ancora per la diversità di sua natura e per diverso effetto a un'impresa la qual io feci già al mio signor Marchese del Vasto, in quel tempo che 'l Papa e l'Imperatore, abboccati in Bologna, ordinarono le cose d'Italia e si fece capitano della lega per la difensione di tutti gli stati e conservazione della pace il signor Antonio da Leva, il qual grado pareva che appartenesse più al signor Marchese per alcune ragioni che al signor Antonio; ma papa Clemente, offeso per gli danni ricevuti negli alloggiamenti dalle fanterie spagnuole nel Piacentino e Parmigiano, dove vivendo i soldati a discrezione né rimediando il Marchese alla troppa licenza militare, avevano miserabilmente saccheggiato quasi tutto il paese, si volse vendicar con posporlo. Perch'egli, sdegnato, si ramaricò molto di Sua Santità in questo modo: – io mi potrei pentir di non esser intervenuto al sacco di Roma quando mi partii e abbandonai le genti, rifiutando quel capitanato come buon italiano per non esser presente all'ingiurie e danni che si preparavano al Papa –. E consolandolo io, mi rispose: – s'io non sono stato aiutato a montar in alto per la bontà mia, almen restando capo general di questa invitta fanteria non mi si potrà torre che nelle fazioni della guerra nessun m'avanzi –. E perciò m'astrinse a trovargli un'impresa accommodata a questo suo pensiero. Parsemi molto a proposito uno struzzo messo in corso, che (come dice Plinio) suol correndo farsi vela con l'ali per avanzar ogni animale nel corso, poiché avendogli la natura dato le penne non si può alzar a volo come gli altri uccelli, e così gliene diedi con questo motto: <foreign lang="lat">Si sursum non efferor alis, cursu saltem praetervehor omnes</foreign>. E fu tanto più grata perché aveva bellissima vista nel ricamo ch'era di rilievo nella sopraveste e barde.</p>
<p>Il medesimo uccello diedi anche proporzionatamente per impresa al signor conte Pietro Navarro, quando per la capitolazione della pace fu liberato dalla prigione di Castelnuovo e venne a Roma , che allora presi seco stretta familiarità per l'informazioni ch'io desiderava da lui in servizio dell'istoria da scriversi per me, nel che mi sodisfece molto cortesemente essend'egli bramoso di gloria; e avendomi egli contate tutte le vittorie e le disgrazie sue, mi richiese poi d'una impresa sopra certi soggetti che in effetto non mi piacevano molto, ond'io gli replicai: – A me par, Signore, che non debbiate uscir del proprio per cercar l'appellativo, perché avendov'io fatto glorioso inventore di quel mirabile e stupendo artificio delle mine, nell'<title>Istorie</title> mie che vi faranno immortale, in quel luogo dove miracolosamente faceste volare per l'aria il Castel dell'Ovo a Napoli, non vorrei che vi partiste da questo come da cosa che v'ha portato estremo onore e peculiare reputazione –. Onde egli in ciò confessando esser vero, tornò a dirmi: – Guardate voi se in esso trovaste alcun proposito, ch'io ne sarò contento –. Io, perché alcuni scrivono che lo struzzo non cova le sue uova sedendovi sopra come gli altri uccelli ma guardandole con raggi efficacissimi del lume degli occhi, figurai lo struzzo maschio e la femina che miravano fissamente l'uova loro, uscendo lor dagli occhi raggi sopra le dette uova, e 'l motto era questo: <foreign lang="lat">Diversa ab aliis virtute valemus</foreign>, esprimendo la sua unica laude e perizia dell'invenzione di quei macchinamenti sotterranei che con la violenza del fuoco sono agguagliati all'effetto delle furie infernali. Piacque assaissimo l'impresa al conte Pietro e accettolla.</p></sp>
<sp><speaker>DOMENICHI.</speaker><p>Certamente, Monsignore, questi vostri struzzi con la loro proprietà mi par che abbiano servito a pennello in queste tre diversissime imprese e non son certo se potrete migliorare in quell'altre che vi restano a dire fatte da voi e sarà possibile che smacchiate l'altre che conterete fatte da altri belli ingegni.</p></sp>
<sp><speaker>GIOVIO.</speaker><p>Io non son sì arrogante che mi presuma, né in questo né in altro, di far sì bene da potere avanzare ma neanche agguagliare l'invenzioni degli altri ingegni, come fu quella che portò già il gran Marchese di Pescara la prima volta ch'egli andò capitano generale di tutti i cavalli leggieri, la qual fu ben veduta da' nemici nel fatto d'arme di Ravenna, nel qual esso Marchese per difendere la bandiera sua fu gravemente ferito e poi trovato fra' morti, fatto prigione de' Francesi.</p></sp>
<sp><speaker>DOMENICHI.</speaker><p>Dite, Monsignore, che portava egli nella bandiera e sopraveste?</p></sp>
<sp><speaker>GIOVIO.</speaker><p>Un targone spartano col motto <foreign lang="lat">Aut cum hoc aut in hoc</foreign>, quale la magnanima donna porse al figliuolo che andava alla battaglia di Mantinea, volendo intendere che il figliuolo si deliberasse di combattere sì valorosamente che riportasse vittoria o morendo come generoso e degno del nome spartano fusse riportato morto nel targone a casa, come era ancora antica usanza de' Greci notata eziandio da Vergilio: <quote><foreign lang="lat">impositum scuto referunt Pallanta frequentes</foreign></quote>. Il che anche si comprende dalle parole di quel famoso Epaminonda spartano, che essendo stato nella battaglia ferito a morte e riportato da' suoi soldati, domandò con grande instanza se 'l suo scudo era salvo ed essendogli risposto di sì morendo dimostrò segno d'allegrezza. Fu la detta invenzione del nobile poeta messer Pietro Gravina. Si son dilettati molto di queste imprese militari e amorose i capitani francesi, fra' quali è stato fra' più segnalati e che abbiano meritato il titolo di generale Monsignor della Tramoglia, che vittorioso nella giornata di Santo Albino di Bretagna, dove restò prigione il Duca d'Orliens che fu poi re Lodovico, usò per impresa una ruota con questo motto: <foreign lang="lat">Sans point sortir hors de l'orniere</foreign>, per significar ch'egli caminava per camin dritto nel servir il suo re, senza lasciarsi deviare da alcuno interesse. E fu capitano d'estrema autorità il qual, vecchio di anni settanta, combattendo morì onoratamente nel cospetto del suo re quando fu superato e preso nella giornata di Pavia. Fu ancora de' primi capitani che venissero in Italia nobilissimo e bellissimo Luigi di Luzimborgo, della stirpe dell'imperatore Arrigo, il qual morì a Buonconvento e n'avete vista la sepoltura nel domo di Pisa. Fu costui chiamato Monsignor di Lignì, quello a cui s'arrese il duca Lodovico Sforza quando fu tradito dagli Svizzeri a Novara, aspettando da lui e per intercession sua qualche alleggerimento della sua calamità. Egli (per tornare) ebbe per impresa un sol d'oro, in campo di velluto azzurro, ch'era circondato da folte nuvole col motto di sopra <foreign lang="lat">Obstantia nubila solvet</foreign>, inferendo che avend'egli avuto molte avversità da poi che fu tagliata la testa a suo padre, Gran Conestabile di Francia, sperava col valor suo ad uso del sole, che con la virtù del caldo dissolve le nuvole, vincere ogni contrario alla sua chiara virtù, né però ebbe tempo di farlo perché morì troppo tosto.</p>
<p>Successe a questi governatori in Lombardia Carlo d'Ambrosia, chiamato per la dignità dell'officio della corte reale gran maestro e signor di Chiamon. Egli fu di dolce natura e molto dedito agli amori, ancor che in viso dimostrasse d'esser rubesto e con parole coleriche paresse fiero e brusco, pure si dimesticava molto con le donne dilettandosi di feste, banchetti, danze e comedie, la qual vita non fu molto lodata dal re Lodovico perché si trovò molto occupato in simili piaceri in tempo che doveva soccorrere la Mirandola oppugnata e presa da papa Giulio. Portava il detto cavaliere un'impresa d'un uomo salvatico con una mazza verde in mano, la quale si vedeva ricamata ne' saioni della sua compagnia e di sopra era un breve con un verso latino: <foreign lang="lat">Mitem animum agresti sub tegmine servo</foreign>, volendo significare, per assicurare e conciliarsi le dame, che non era così brusco come pareva. Parve la sopradetta invenzione a molti bella.</p>
<p>E una ne portò a mio giudizio bellissima Giovan Francesco Sanseverino, Conte di Caiazzo, il quale, per emulazione di suo fratello Galeazzo nella passata de' Francesi in Italia, si partì dal duca Lodovico e accostossi con detti Francesi, con qualche carico dell'onor suo perciò che tal partenza fu molto sospetta. Vedevasi l'impresa ricamata ne' saioni delle cento lancie ch'egli aveva ottenute dal Re e ciò era un travaglio che usano i marescalchi per ferrare cavalli bizzarri e calcitrosi, con questo motto francese: <foreign lang="fre">Pour domer foli</foreign>, per denotare che domerebbe alcun suo nemico di così fatta natura. Fu eziandio presso i Francesi di nota virtù e famoso capitano Eberard Stuardo, nato del sangue reale di Scozia, chiamato Monsignor d'Obegnì. Usava questo signore, come parente del re Iacob Quarto, un leone rampante, rosso, in campo d'argento con molte fibbie seminate ne' ricami de' saioni e sopraveste e dipinte negli stendardi col motto latino: <foreign lang="lat">Distantia iungit</foreign>, significando ch'egli era il mezzo da tener uniti il Re di Scozia e il Re di Francia, per far giusto contrapeso alle forze del Re d'Inghilterra, nemico naturale de' Francesi e Scozzesi.</p></sp>
<sp><speaker>DOMENICHI.</speaker><p>Parmi, Monsignore, che voi torniate ai nostri italiani, almeno a quelli (come si dice) della seconda bossola, poiché avete nominati da principio quei grandi alla gloria de' quali oggidì pochi possono presumere di poter arrivare, parendomi che i signori Colonnesi e Orsini non abbiano più a questi giorni del lor ceppo chi camini per le lor pedate nell'essercizio dell'arte militare, e bisognerà ben che sudino quei principi che vorranno agguagliarsi alla fama di Francesco Gonzaga, d'Alfonso d'Este, di Giovan Iacopo Trivulzio; e i signori Regnicoli, de' quali altre volte uscirono famosi capitani, mi pare che vadano declinando perché gli onori e le dignità che si danno della milizia, già molti anni, sono poste in mano a gente forestiera; e se 'l signor Ferrante Sanseverino, Principe di Salerno, ornato di molte virtù, non suscita l'onor del Regno, poco veggo da potere sperare negli altri principi.</p></sp>
<sp><speaker>GIOVIO.</speaker><p>Voi dite il vero, messer Lodovico mio, e ben lo mostrò egli nella giornata di Ceresola perché, essendo chiaro che con la prudenza sua ritirandosi onestissimamente fece in gran parte vana la vittoria francese, si può dire che conservasse lo stato di Milano e del Piemonte alla Maestà Cesarea, che non fu poca lode in tante disgrazie.</p></sp>
<sp><speaker>DOMENICHI.</speaker><p>Ditemi, Monsignore, porta questo principe alcuna impresa? Parmi quasi che non gli debba mancare essendo ancora per altro galantissimo cavaliere.</p></sp>
<sp><speaker>GIOVIO.</speaker><p>Non veramente, ch'io sappia, perché certo la dipingeremmo come onoratamente l'ho dipinto nell'<title>Istorie</title> al detto luogo della Ceresola. Ma io non ho mai veduto sua bandiera, né impresa amorosa che abbia, del che mi maraviglio, avendo in casa il fecondo poeta messer Bernardo Tasso. È ancora nel Regno il signor Duca d'Amalfi, di casa Piccolomini, gentile e ardito cavaliere e sopra tutto ottimo cavalcatore e conoscitore de' cavalli aspri e coraggiosi. Egli, esortato in mia presenza dal signor Marchese del Vasto, suo cognato, a levarsi dalle delizie di Siena, essend'egli allora governator di quella Republica, e a girsene seco alla guerra di Piemonte, gli rispose che lo spirto era pronto e la carne non inferma, ma che poteva dire quella parola dell'<title>Evangelio</title>: <quote><foreign lang="lat">Nemo nos conduxit</foreign></quote>. Allora il signor Marchese lo fece generale di tutti i cavalli leggieri nella guerra del Piemonte, dove il Duca innanzi che partisse mi domandò un'impresa per lo stendardo. E per avergli detto il Marchese che tre cose convenivano a tal capitano, cioè ardire, liberalità e vigilanza, rispos'io: – Non gli ricordate, Signore, né la liberalità, né l'ardire, avendole egli apparate da voi; né anche la vigilanza perché egli ha da natura di levarsi innanzi giorno o per andare a caccia o per levarsi tosto dal luogo ove dorme –. Sopra che si rise un poco, ma la vigilanza che voglio dir io comprende ogni cura che si prende per non esser colto a l'improviso e per poter cogliere altri. Fecigli dunque per impresa una gru da mettere nello stendardo, col piè manco alzato con un ciottolo fra l'unghie, rimedio contra il sonno, come scrive Plinio, di questi uccelli maravigliosamente avveduti, e col breve intorno che dice: <quote><foreign lang="lat">Officium natura docet</foreign></quote>.</p></sp>
<sp><speaker>DOMENICHI.</speaker><p>Ditemi, Monsignore, fra gli altri signori Regnicoli più antichi di questo non ce ne fu alcuno che portasse qualche bella impresa?</p></sp>
<sp><speaker>GIOVIO.</speaker><p>Ce ne sono stati certo, ma io non mi ricordo se non di due, l'una di Andrea di Capua, Duca di Termoli che fu d'estremo valor militare, e l'altra di Tomaso Caraffa, Conte di Matalone. Il Duca nel fiore dell'età sua, essendo stato creato capitano generale da papa Giulio, morì a Civita Castellana, con qualche sospetto di veleno che gli fu dato forse da chi gli portava invidia di tanto onore. Usava per impresa questo signore un mazzo di corsesche da lanciare, volendo dire che non gli mancarebbono armi da lanciare per non lasciarsi accostar i nemici. Era il motto: <foreign lang="lat">Fortibus non deerunt</foreign>.</p>
<p>Il Conte di Matalone, che fu generale del re Ferrandino, ebbe per impresa una statera con questo motto tratto dall'<title>Evangelio</title>: <quote><foreign lang="lat">Hoc fac et vives</foreign></quote>. La qual impresa mi parse troppo larga perché la statera importa il pesar molte cose. E fu motteggiata da Monsignor di Persì, fratello di Monsignor d'Alegria, che rompendo il campo aragonese a Eboli guadagnò lo stendardo del generale e disse: – <foreign lang="fre">Par ma foy que mon ennemi n'ha pas faict ce qu'il a escrit à l'entour de son peson, pour ce que il n'ha pas bien pesez ses forces avec les mienes</foreign> –. E poiché siamo entrati ne' Napoletani non mancarò di dire che se bene i principi, quasi degenerando da' lor maggiori non vanno alla guerra, io penso che sia perché non son lor date le dignità e i gradi secondo che converrebbe, essendo passate le dignità in mano de' forestieri, ma non ci mancano però uomini della seconda classe, nobili e valorosi, i quali per virtù aspirano agli onor grandi, fra i quali di presente è il signor Giovan Battista Castaldo, chiarissimo per mille belle e fresche pruove quando maestro di campo del gran Carlo Quinto avendo acquistato molta laude nell'imprese d'Alemagna, s'ha guadagnato onor d'esser luogotenente e capitan generale del Re de' Romani nell'impresa di Transilvania contra Turchi e Valacchi. Esso Castaldo a quel tempo che bolliva la guerra in Piemonte contra Francesi, non volendosi ritrovare in essa perché gli pareva che il signor Marchese del Vasto avesse distribuito tutti gli onori a persone manco perite nell'arte militare di lui, come sdegnato stava in ozio a Milano e diceva che il signor Marchese faceva cose quasi fuor di natura e da far maravigliare le genti del suo giudizio stravagante. E consolandol'io con vive ragioni, egli mi disse: – Fatemi una impresa sopra questo concetto –. E io feci il monte Etna di Sicilia, il quale in cima arde con gittar fiamme di fuoco e poco più a basso e carico di neve e non molto lontano da essa si vede la vastità delle pietre arse e al basso amenissimo paese cultivato e frugifero, con un motto che diceva: <foreign lang="lat">Natura maiora facit</foreign>, alludendo alla stravaganza del signor Marchese in compartire gli onori del campo, perché in ciò quel dolcissimo signore voleva compiacere a molte persone che per varii interessi gli potevano comandare; e così sforzato riportava taccia di non perfetto giudizio perché si scordava d'uno antico leale e valoroso servitore com'era esso signor Castaldo. E questo Etna dipinto ha maravigliosa vaghezza per la varietà delle parti sue, sì come avete visto in figura nel nostro Criptoportico ove sono l'altre degli amici e padroni.</p></sp>
<sp><speaker>DOMENICHI.</speaker><p>Adunque, Monsignore, voi non dovete mancare di dirmi quali sono l'altre imprese che avete fatto dipingere nelle case vostre.</p></sp>
<sp><speaker>GIOVIO.</speaker><p>Evvi fra l'altre quella della eccellentissima e non mai a bastanza lodata la signora Marchesa di Pescara, Vittoria Colonna, alla memoria della quale io tengo infinito obligo, come ho mostrato al mondo con la Vita dell'invittissimo suo consorte il signor Marchese di Pescara. Essa signora, ancora che tenesse vita secondo la disciplina cristiana, pudica e mortificata e fusse pia e liberale verso ognuno, non le mancarono però invidiosi e maligni che le davano molestia e disturbavano i suoi altissimi concetti. Ma si consolava che quei tali, credendo nuocere a lei, nuocevano a se stessi e fu più che vero per molte ragioni che ora non accade dire. Per il ch'io feci certi scogli in mezzo il mar turbato che gli batte con l'onde procellose, con un motto di sopra che diceva: <foreign lang="lat">Conantia frangere frangunt</foreign>, quasi volesse dire che gli scogli della sua fermissima virtù ribattevano indietro le furie del mare con romperle e risolverle in schiuma; e tiene questa impresa vaga vista e però l'ho fatta accuratamente dipingere nella casa nostra.</p>
<p>E poiché siamo entrati nelle donne, ve ne dirò un'altra che io feci alla elegantissima signora Marchesa del Vasto, donna Maria d'Aragona, dicendo essa che, sì come teneva singolar conto dell'onor della pudicizia, non solamente lo voleva conservare con la persona sua ma ancor aver cura che le sue donne, donzelle e maritate, per trascuraggine non lo perdessero. E perciò teneva una disciplina nella casa molto proporzionata a levare ogni occasione d'uomini e di donne che potessero pensar di macchiarsi l'onore dell'onestà. E così le feci l'impresa che voi avete vista e lodata ne l'atrio del Museo, la quale impresa è due mazzi di miglio maturo legato l'un a l'altro, con un motto che diceva <foreign lang="lat">Servari et servare meum est</foreign>, perché il miglio di natura sua non solamente conserva se stesso da corruzione, ma ancora mantiene l'altre cose che gli stanno appresso che non si corrompono, sì come è il reubarbaro e la canfora, le quali cose preziose si tengono nelle scatole piene di miglio alle botteghe degli speziali acciò ch'elle non si guastino.</p></sp>
<sp><speaker>DOMENICHI.</speaker><p>Mi piace che siate disceso da' capitani fino alle donne, il che è comportabile poiché queste due furono mogli di due singolari capitani.</p></sp>
<sp><speaker>GIOVIO.</speaker><p>Da questo mi vengo ricordando d'una bellissima gentildonna amata da Odetto di Fois chiamato Monsignor di Lutrec, la quale gli diceva motteggiando ch'egli era ben nobile e valente ma ch'era troppo superbo, com'era forse vero, perché essend'egli corteggiato ogni mattina da nobilissimi e ricchissimi signori feudatarii dello stato, non levando la berretta, appena degnava di guardarli in viso, il che faceva scandalizzare e ammutinare tutta la nobiltà di Milano. La qual cosa fu cagione che pigliasse partito di portare un'impresa al proposito in cambio della vacca rossa con sonagli come antica insegna della Casa di Fois. Il che fu un largo camino d'una fornace che ardeva con un gran fuoco dentro e per le bocche usciva fuora molta nebbia di fumo con un motto che diceva: <emph>Dov'è gran fuoco è gran fumo</emph>, volendo inferire e rispondere alla dama che dov'è gran nobiltà e gran valor d'animo quivi ancora nasce gran fumo di superbia. Onde è necessario che i grandi si guardino di far cosa che possa essere tassata dalle brigate, come fu quella del signor Teodoro Trivulzio, il quale, avendo lungamente militato co' Francesi e con gli Aragonesi nel Regno di Napoli, era stimato prudente e riservato capitano più per parlar poco ne' consigli che per combatter molto nelle fazioni; il quale portando per impresa cinque spiche di grano senza più e senza motto alcuno, essendo tenuto poco liberale verso le sue genti d'arme e di poca cortesia nel trattamento delle paghe, venne talmente in fastidio ai signori Veneziani, de' quali egli era generale, che pensarono di volerlo cambiare al signor Marc'Antonio Colonna; e diede anche materia d'esser burlevolmente calunniato a messer Andrea Gritti, proveditore del campo dopo il fatto d'arme della Bicocca. Il qual disse: – Questo nostro generale va molto mal fornito di vettovaglia perché non porta provisione di più di cinque spiche di grano –. Al che rispose messer Cesare Viola, che portava il suo guidone, uomo valente e faceto, nobil milanese, dicendo: – Non ve ne maravigliate, signor proveditore, perché il nostro capitano vive a minuto e dà a credenza e pagasi poi a contanti –.</p>
<p>Ora queste spiche del signor Teodoro mi riducono a memoria l'impresa ch'io feci al signor Marchese del Vasto quando, dopo la morte del signor Antonio da Leva fu creato capitan generale di Carlo Quinto imperatore, dicend'egli che appena eran finite le fatiche ch'egli aveva durate per esser capitano della fanteria, che gli era nata materia di maggior travaglio, essendo vero che il generale tiene soverchio peso sopra le spalle. Gli feci dunque in conformità del suo pensiero due covoni di spiche di grano maturo, con un motto che girava le barde e fimbrie della sopraveste e circondava l'impresa nello stendardo. Il qual motto diceva: <foreign lang="lat">Finiunt pariter renovantque labores</foreign>, volend'io esprimere che appena era raccolto il grano, che nasceva occasion necessaria di seminarlo per un'altra messe e veniva a rinovare le fatiche degli aratori; e tanto più conviene al soggetto del signor Marchese quanto che i manipoli delle spiche del grano furono già gloriosa impresa guadagnata in battaglia da don Rodrigo d'Avalos, bisavolo suo Gran Conestabile di Castiglia; e questa tale invenzione ha bellissima apparenza, come l'avete vista in molti luoghi del Museo, e perciò la continuò sempre fin a la sua morte come niente superba e molto conforme alla virtù sua e de' suoi maggiori.</p>
<p>Ne portò ancor un'altra poco avanti molto bella, inventata da messer Gualtieri Corbetta, senator milanese, uomo dottissimo nelle buone lettere, ad un proposito che voleva dire che esso signor Marchese desiderava venire, sì come era, capitan generale, per poter mostrare intieramente il suo valore, senza che si communicasse la laude col soprastante capitano, dicendo aver trovato che molte sue prodezze erano attribuite nel processo della guerra o al Marchese di Pescara o al signor Antonio da Leva e che allora sperava, come liberato dal collega e dall'altro sopra detto, mostrare al mondo quanto sapesse e valesse nell'arte militare. Figurò dunque esso messer Gualtieri le sfere di quattro elementi separati con un motto che diceva: <foreign lang="lat">Discretis sua virtus adest</foreign>, volendo intendere che gli elementi nel luogo loro hanno la sua peculiare virtù, il che non confessarebbe un filosofo, perché il fuoco nella sua sfera propria non cuoce né abbrucia ma solamente quand'egli è legato con la mistura degli altri elementi; e perché ebbe bella apparenza di quelle quattro sfere fu tollerata e fatta in pittura nelle bandiere de' trombetti.</p>
<p>Ne portò ancora il predetto signor Marchese una bella in materia amorosa, che gli fu trovata da messer Antonio Epicuro, letterato uomo nell'Academia Napolitana, la quale fu il tempio di Giunone Lacinia, il quale sostenuto da colonne aveva uno altare in mezzo, col fuoco acceso che per nessun vento si spengeva mai, ancor che 'l tempio fusse d'ogni intorno aperto per gli spazii degli intercolonni, volendo dire a una dama sua, che lungo tempo egli aveva amata e dolevasi allora d'essere abbandonata da lui, com'ella in ciò s'ingannava e dolevasi a torto di lui, perché il fuoco dell'amor suo era eterno e inestinguibile come quello dell'altare del tempio di Giunone Lacinia; e servì per motto l'iscrizione d'esso tempio che girava per il fregio de l'architrave posto sopra le colonne: <foreign lang="lat">Iunoni Laciniae dicatum</foreign>. E questa impresa ebbe bella presenza, ancor che avesse bisogno di qualche letterato che dichiarasse l'istoria a color che non sanno più che tanto. Fu ancora un poco ampollosa l'impresa del signor Luigi di Gonzaga, chiamato per la bravura Rodomonte. Il quale, il dì che Carlo Quinto imperatore fece l'entrata in Mantoa, portò una sopraveste di raso turchino fatta a quadretti, i quali, alternati a due a due, l'uno mostrava uno scorpione ricamato e l'altro un breve che diceva: <foreign lang="lat">Qui vivens laedit morte medetur</foreign>, essendo la proprietà dello scorpione di medicare il veleno quando egli è ammazzato e posto sopra la piaga, volendo che s'intendesse ch'egli avrebbe ammazzato chi presumesse d'offenderlo, rivalendosi del danno dell'offesa con la morte del nemico.</p>
<p>Ebbene un'altra il medesimo signor Luigi di Gonzaga, che fu molto più bella, e ciò fu che essend'egli venuto co' soldati imperiali all'assalto di Roma, fra la porta Aurelia e la Settimiana, dopo già preso il borgo di San Pietro per l'ardire de' soldati di quella bandiera e miserabilmente saccheggiata Roma da' Tedeschi, Spagnuoli e Italiani ch'aderivano alla parte cesarea, egli diceva che 'l soldato deve avere per iscopo la fama, o buona o trista ch'ella si sia, quasi dicendo che la presa di Roma e la rovina, ancor che fusse abominevole ad ogni buono italiano, pensava nondimeno che gli dovesse dare fama e reputazione. E per questo inventò l'impresa del tempio di Diana Efesia, il quale essendo abbruciato da un uomo desideroso di fama, né curandosi ch'ella fusse pessima ed empia per aver distrutto la più bella cosa del mondo, gli fu fatto da' Greci un dispetto che non si nominasse mai il nome di lui come scelleratissimo e abominevole; il motto suo diceva: <foreign lang="lat">Alterutra clarescere fama</foreign>. Il quale motto gli fu poi messo da me e fu approvato e lodato da lui e da altri, avendone esso posto un altro che non ci pareva così vivo, cioè <foreign lang="lat">Sive bonum sive malum fama est</foreign>.</p>
<p>Ne feci ancor io una ch'aveva dell'altiero al signor Marchese del Vasto, ancor che fusse d'onesto proposito, perché dicendo Sua Signoria ch'erano molti nel campo suo, i quali per gli circoli e negli alloggiamenti presuntuosamente dicevano: Il signor Marchese potrebbe fare una grossa incamiciata o un assalto a un forte o combattere a bandiere spiegate alla prima occasione o espugnare il tal castello –, mostrando molto sapere e molto ardire con le parole e tassando quasi il capitano per cessante, egli diceva che questi tali, quando instavano i pericoli e bisognava che mostrassero prodezza e menassero le mani, tacevano e non comparivano al bisogno quando esso si trovava con la spada in mano. E per esprimere questo suo concetto io dipinsi quello instrumento meccanico, il quale ha moltimartelli e una ruota che fa grande strepito e si mette sopra i campanili al tempo delle tenebre ne' giorni santi per dar segno degli uffici sacri in cambio delle campane, le quali in quel tempo per commune istituto a riverenza della morte di Cristo non suonano e in luogo d'esse supplisce al bisogno lo strepito che fa questo tale instrumento, il quale in verità ha una bizzarra presenza, e il motto suo dice: <foreign lang="lat">Cum crepitat sonora silent</foreign>, cioè quando è il vero bisogno e che il signor Marchese fulminando con l'armi entra ne' pericoli, i bravi e le toghe lunghe de' consiglieri cagliano di timore e non rispondono alle bravure fatte a parole.</p>
<p>Non lascierò di ragionarvi dello stendardo del Conte di Santafiore, cavaliero ardito e generoso il quale lo portò nella battaglia della Scrivia, e fu tutto seminato di mele cotogne, la quale fu l'antica arme del suo valorosissimo capitano Sforza da Cotignola per linea diritta arcavolo suo, e fra queste cotogne scorreva un breve con queste parole: <foreign lang="lat">Fragrantia durant herculea collecta manu</foreign>, volendo significare che le mele cotogne colte da quel valorosissimo capitano durano ancora gittando buon odore, alludendo ad Ercole che simili frutti colse negli orti delle Esperidi. Il campo dello stendardo era rosso e le mele d'oro. Una bizzarra impresa inalberò già per significare l'animo suo quel valente capitano borgognone che serviva Francesi, chiamato monsignor de Gruer, fratello del famoso Antonio Basseio detto Bailì de Digeon. Essendo questo Gruer innamorato d'una dama alquanto rustica e restia, per avere anco un marito simile a lei ma sopra tutto avaro e che nel mostrare di volergli compiacere gli mettevano taglia di cose difficili, per esprimere ch'era per far ogni cosa in sodisfazione dell'appetito loro, fece fare nella sopraveste sua e nelle barde di tutti gli uomini d'arme della sua compagnia una femina salvatica pelosissima del tutto, eccetto che nel viso, la quale si tirava adietro attaccato per lo naso con una corda un bufalo e appresso gli veniva un uomo pur peloso con un gran bastone verde broncoluto in mano, significante il marito della dama, quasi che sforzasse il bufalo a caminare, e il motto si leggeva <emph>Menatemi e non temete</emph>, volendo inferire che sarebbe ito pacificamente dove essi avessero voluto perché per sua disgrazia si trovava attaccato per lo naso. Faceva quello animalaccio un bel vedere accompagnato da quelle figuracce e fu comportata la forma dell'uomo essendo più tosto mostruosa che umana. Fu un gran signore nostro padrone innamorato d'una dama, la quale per propria incontinenza non si contentava de' favori del nobilissimo amante e praticandole in casa un giovane di nazion plebea, ma per altro assai disposto della persona e non brutto di volto, sì fattamente di lui s'invaghì ch'ella (come si dice) ne menava smanie e per ultimo indegnamente lo reputò degno del suo amore. Venne assai tosto la cosa all'orecchie di quel signore, forse palesandosi per se stessa la donna per gl'inconsiderati e poco onesti modi suoi, di che egli estremissimamente si scandalizzò e comandommi (che ben comandarmi con ogni sicurtà poteva) ch'io gli facessi un'impresa dell'infrascritto tenore: ch'egli veramente si teneva beato, essendo nel possesso di cotanto bene, ma accortosi poi d'esser fatto compagno di persona sì vile, gli pareva che da un sommo bene fusse ridotto in estrema miseria e dispiacere. Io sopra questo soggetto feci dipingergli un carro trionfale tirato da quattro cavalli bianchi e sopra vi era un imperator trionfante, con uno schiavo negro dietrogli che sopra il capo gli teneva la laurea all'antica romana, essendo lor costume per ammorzar la superbia e vanagloria dell'imperatore di fare ancor trionfar seco quello schiavo negro. Era di sopra il motto, tolto da Giuvenale, cioè: <foreign lang="lat">Servus curru portatur eodem</foreign>, volendo dire: bench'io abbia il favore di questa gentildonna non mi aggrada però, essendomi commune con sì ignobile e infimo servo. L'impresa ebbe bellissima vista in pittura e a quel gentilissimo signore grandemente sodisfece; la fece poi scolpire in una medaglia d'oro e fu anco tollerata l'effigie dell'uomo da chi è scrupoloso compositor dell'imprese, essendo in abito straordinario.</p></sp>
<sp><speaker>DOMENICHI.</speaker><p>Questa certo mi piace perché l'anima del verso di Giuvenale gli dà la vita. Ma ditemi, Monsignore, i signori cardinali co' quali avete sì lungamente praticato sogliono eglino portare imprese?</p></sp>
<sp><speaker>GIOVIO.</speaker><p>Sì veramente quando essi son principi nobili come fu il cardinale Ascanio, il quale avendo messo ogni suo sforzo in conclave per far creare papa Roderigo Borgia, che si chiamò Alessandro Sesto, non stette molto che negli effetti grandi lo trovò non solo ingrato ma capital nemico, perché per opera del detto e per i perversi disegni suoi fu scacciato da' Francesi il duca Lodovico da Milano, e senza punto intralciare l'odio, non restò mai di perseguitar casa Sforzesca finché non furono traditi, spogliati dello stato e condotti prigioni in Francia. In questo proposito fece fare monsignor Ascanio per impresa l'eclipsi del sole, il quale si fa per interposizione della luna fra esso e la terra, volendo intendere che sì come il sole non risplendeva sopra la terra per l'ingiuria e l'ingratitudine della luna, la quale da sé non avendo luce alcuna tutta quella che ha la riceve dal sole e nell'eclipse la leva al benefattor suo come ingratissima, così papa Alessandro l'aveva pagato d'un sommo beneficio ricevuto con grandissima ingratitudine. Il motto diceva: <foreign lang="lat">Totum adimit quo ingrata refulget</foreign>.</p></sp>
<sp><speaker>DOMENICHI.</speaker><p>Certo questo papa Alessandro fu un terribile e pestifero mostro quasi per tutta la nobiltà d'Italia, sì come ho visto nella vostra istoria e mi maraviglio manco di tanta ingratitudine verso monsignor Ascanio che fu per un gran tempo l'onor della corte romana, avendo alcuni papi successori a lui seguite le medesime pedate, il che chiarissimamente appare discorrendo sopra le vite de' pontefici che son venuti poi.</p></sp>
<sp><speaker>GIOVIO.</speaker><p>L'invenzione fu attribuita a messer Bartolomeo Saliceto, nipote del chiarissimo iurisconsulto bolognese ch'era ambasciatore del detto Cardinale appresso il duca Lodovico. Usò il detto Monsignore, innanzi il tempo delle sue rovine, certe nuvole illuminate dal sole quasi in forma di far l'arcobaleno, come si vede sopra la porta di Santa Maria della Consolazione in Roma, ma perché ella è senz'anima ognuno l'interpreta a suo modo e per diritto e per rovescio.</p>
<p>Ippolito da Este, Cardinale di Ferrara, zio del moderno che ha il medesimo nome, ebbe per impresa un falcone che sosteneva con gli artigli i contrapesi d'uno orologio, come si vede dipinto su la porta del palco delle Terme di Diocleziano, e non vi mise motto perché voleva intendere, con lo spezzar la parola del falcone, che faceva le sue cose a tempo; e viene ad aver quella medesima menda il falcone che ha il diamante della Casa de' Medici. E oltra a quel falcone portò ancora per impresa amorosa un camelo inginocchiato, carico d'una gran soma, con un motto che diceva: <foreign lang="spa">Non suefro mas de lo que puedo</foreign>, volendo dire alla dama sua: non mi date più gravezza di tormenti di quel che posso sopportare, essendo la natura del camelo che spontaneamente s'inchina a terra per lassarsi caricare e quando si sente addosso peso a bastanza, col levarsi significa non poterne sopportare più. Dopo la morte d'Ascanio e del Cardinale San Giorgio furono successivamente il cardinal Lodovico d'Aragona e Sigismondo Gonzaga, i quali pentendosi d'aver creato papa Leone, l'uno che fu Aragona portò una tavoletta bianca con un breve che la girava a torno dicendo: <foreign lang="lat">Melior fortuna notabit</foreign>, come si vede in più luoghi nella sala della rocca di Nepi. E il Gonzaga portò un crocodilo con un motto che diceva: <foreign lang="lat">Crocodili lacrimae</foreign>, parole passate in proverbio per significare la simulazione di coloro che hanno belle apparenze d'amore e nell'intrinseco hanno il veleno dell'odio di male effetto.</p>
<p>Sono poi stati <foreign lang="lat">duo luminaria magna</foreign> della corte romana due giovani l'un dietro a l'altro Ippolito de' Medici e Alessandro Farnese, e perché di quello abbiamo narrato la sua impresa peculiare dello <foreign lang="lat">Inter omnes</foreign>, della stella di Venere in forma di cometa e quella dell'eclipsi della luna, narreremo ora quelle del cardinal Farnese che sono state tre, cioè un dardo che ferisce il berzaglio con un motto greco che diceva <foreign lang="grc">Bavll''ou}tws</foreign>, che voleva dire in suo linguaggio che bisogna dare in carta; e fu invenzione del poeta Molza, modenese, il qual fu molto amato e largamente beneficato così dal prefato Medici come da questo Farnese.</p>
<p>La seconda fu una che gli feci io, secondo la richiesta sua, come si vede nelle superbe e ricche portiere di ricamo. E fu dicendo Sua Signoria reverendissima ne' primi anni del suo cardinalato che non era ancora risoluto quale impresa dovesse portare e ch'io ne dovessi trovar una conforme a quanto mi diceva, volendo dire che prosperandolo Dio e la fortuna negli occulti desideri suoi, al suo tempo gli paleserebbe con una chiara impresa. E io gli feci perciò un cartiglio bianco con un breve attorno che diceva: <foreign lang="lat">Votis subscribent fata secundis</foreign>. Perché sì come il motto fu giudicato al proposito così la pittura ha bella apparenza, secondo che avete potuto vedere al Museo, nella sala dedicata alla Virtù. Ultimamente quando da papa Paolo Terzo fu mandato Legato in Alemagna, col fiore de' soldati d'Italia, in aiuto di Carlo Quinto imperatore per domare la perversità de' Tedeschi, fatti in gran parte luterani e rebelli alla Maestà Cesarea, gli feci per impresa il fulmine trisulco ch'è la vera arme di Giove quando vuol castigare l'arroganza e poca religione degli uomini, come fece al tempo de' giganti, col motto che diceva <foreign lang="lat">Hoc uno Iuppiter ultor</foreign>, assimigliando le scomuniche al fulmine, il Papa a Giove. E così, come si vide, in buona parte per questi aiuti, che nel principio della guerra furono molto opportuni, Carlo V con somma gloria riuscì vittorioso e invittissimo.</p>
<p>Messer Andrea Gritti, proveditore alla guerra de' signori Veneziani, fu di chiarissima fama dal principio alla fin della guerra che durò otto anni e perciò meritò per il suo franco valore d'esser creato principe e Doge della sua Repubblica. In quel tempo, che per sua virtù si recuperò Padoa e la difese dall'impeto di Massimiliano imperatore che aveva seco tutte le nazioni d'Europa, portò una magnanima impresa che fu invenzione di messer Giovanni Cotta, celebratissimo poeta veronese, e fu il cielo col zodiaco e suoi segni, sostenuto dalle spalle d'Atlante, come figurano i poeti, che sta inginocchiato con la gamba sinistra e con le mani abbraccia il cielo, con un breve che riesce sottovia: <foreign lang="lat">Sustinet nec fatiscit</foreign>, ancora che esso signore come modesto non lo portasse in publico per fuggir l'invidia, benché gli piacesse molto e fusse ben lodato da ognuno. E ancor che Atlante abbia forma umana pur si può tollerare per essere cosa favolosa. Non merita d'esser passata con silenzio la signora Isabella, Marchesana di Mantova, che sempre fu per li suoi onorati costumi magnificentissima e in diversi tempi della vita sua ebbe varii affronti di fortuna, i quali le diedero occasione di fare più d'un'impresa. E fra l'altre accadde che per soverchio amore che portava il figliuolo suo il duca Federico ad una gentildonna, alla quale egli voltava tutti gli onori e favori, essa restò come degradata e poco stimata, talmente che la detta innamorata del Duca cavalcava superbamente accompagnata per la città dalla turba di tutti i gentiluomini ch'erano soliti accompagnare lei, e di sorte che non restarono in sua compagnia se non uno o due nobili vecchi che mai non la volsero abbandonare; per lo quale affronto essa signora Marchesa fece dipingere nel suo palazzo suburbano, chiamato Porto, e nella corte vecchia, una bella impresa a questo proposito, che fu il candelabro fatto in triangolo, il quale ne' divini ufficii oggidì s'usa per le chiese la Settimana Santa, nel quale candelabro misteriosamente ad uno ad uno si levano i lumi da' sacerdoti finché un solo vi resta in cima, a significazione che il lume della fede non può perire in tutto, alla quale mancò il motto e io che fui gran servitore della detta signora ve l'aggiunsi, ed è questo: <foreign lang="lat">Sufficit unum in tenebris</foreign>, alludendo a quel di Vergilio <quote><foreign lang="lat">Unum pro multis</foreign></quote>.</p>
<p>Portò similmente questa nobilissima signora per impresa un mazzo di polizze bianche, le quali si traggono dall'urna della sorte volgarmente detta lotto, volendo significare che aveva tentato molti rimedii e tutti l'erano riusciti vani, ma pur alla fine restò vittoriosa contra i suoi emuli, tornando nella sua grandezza di prima, e portò per impresa il numero <hi rend="sc">XXVII</hi>, volendo inferire come le sette, le quali l'erano state fatte contra, erano tutte restate vinte e superate da lei; il qual motto, ancor che abbia di quel vizio detto per innanzi, par nondimeno tollerabile in una donna e così gran signora. Al figliuolo primogenito del signor Marchese del Vasto, erede del nome e dello stato del Marchese di Pescara, nel quale si vede espresso segno di chiara virtù per correre alla fama e gloria del zio e del padre e altri suoi maggiori, andando esso in Spagna a servire il re Filippo, feci per impresa il gran stipite del lauro della Casa d'Avalos, nel quale si veggono troncati alcuni più grossi rami e fra essi si vede nato un dritto e gagliardo rampollo il quale crescendo va molto in alto, con un motto che dice: <foreign lang="lat">Triumphali e stipite surgens alta petit</foreign>, e vien tanto più al proposito quanto che il lauro è dedicato ai trionfi.</p>
<p>Non lascierò di contarvi una ch'io feci l'anno passato al signor Andrea, figliuolo dell' eccellentissimo signor don Ferrante Gonzaga, il quale come giovanetto d'indole e speranza di sommo valore avendo ottenuto la condotta d'una compagnia di cavalli, mi ricercò dell'impresa per lo stendardo e io alludendo a quel di Vergilio <quote><foreign lang="lat">Parma inglorius alba</foreign></quote>, gli feci uno scudo o ver brocchier rotondo col campo bianco ch'aveva intorno un fregio, il quale aveva dentro quattro piccioli tondi in quattro canti legati insieme con quattro festoni d'alloro; nel primo v'era il cruciolo dell'oro affinato del magnanimo signor marchese Francesco col suo motto <foreign lang="lat">Probasti me Domine</foreign>, il quale Marchese fu suo avolo paterno; nel secondo il monte Olimpo con l'altare della fede del duca Federico suo zio; nel terzo quella dell'avolo materno Andrea di Capua, Duca di Termoli, ch'era, come di sopra ho detto, un mazzo di partigiane da lanciare, col motto che diceva: <foreign lang="lat">Fortibus non deerunt</foreign>; nel quarto era il cartiglio del signor suo padre, senza corpo, cioè: <foreign lang="lat">nec spe nec metu</foreign> e girava per l'estremità del campo bianco dello scudo intra l'alloro un breve d'oro che diceva: <foreign lang="lat">Virtutis trophaea novae non degener addet</foreign>, volendo dire ch'egli non tralignerà da' suoi maggiori ma aggiungerà qualche sua gloriosa e peculiare impresa. E questa invenzione fece vago vedere nello stendardo col suo onesto e moderato significato.</p></sp>
<sp><speaker>DOMENICHI.</speaker><p>È possibile, Monsignore, che questi vecchi capitani e principi non portassero qualche arguta impresa? Par che questi signori e in specie quegli di Milano per un gran tempo non sapessero uscire di semprevivi, di buratti, morsi, muraglie, streglie, scopette e simil trame con poca vivezza di motti e forse troppo arrogante significato.</p></sp>
<sp><speaker>GIOVIO.</speaker><p>Egli è vero, ma pure ce ne sono stati alcuni che hanno avuto del buono e dell'elegante, come fu quella di Galeazzo Visconte che edificò il castello e il parco e il ponte di Pavia, opra pari alla grandezza de' Romani. Esso portò il tizzone affocato con secchie d'acqua attaccate, volendo dire che esso portava la guerra e la pace poiché con l'acqua si spenge il fuoco; vero è che gli mancò il motto. Ma quella del conte Nicola da Campobasso, a memoria de' nostri padri, ebbe soggetto e anima, il quale, stando al soldo col granduca Carlo di Borgogna, non si curò d'acquistar fama di notabil perfidia per vendicarsi d'una privata ingiuria; e ciò fu perché per un disparere in una consulta di guerra dal Duca signor suo, soverchiamente colerico, rilevò una grossa ceffata, la quale mai non si poté dimenticare, riservandola nello sdegnato petto alla occasione di poterla vendicare; e così fece, dopo un gran tempo, alla giornata di Nansì, nella quale avvisò Renato Duca di Lorena che non dubitasse d'assaltare il Duca con gli Svizzeri, perché egli con le sue genti d'arme non si sarebbe mosso a dargli aiuto ma si starebbe a vedere; e in quel conserto restò fracassato e morto il Duca ed esso conte Cola addrizzò la sua bandiera verso Francia, accostandosi al re Luigi e portò poi nella bandiera sua figurato un gran pezzo di marmo d'una antiquità, rotto per mezzo dallaforza d'un fico salvatico, il quale col tempo porta rovina, ficcandosi per le fissure e commissure con lenta violenza, e sopra vi porta il motto tolto da Marziale che diceva: <foreign lang="lat">Ingentia marmora findit caprificus</foreign>. E fu reputata questa impresa non solo bella di vista ma molto esemplare a' principi che non debbano per colera villaneggiare i servitori, massimamente nobili e d'importanza.</p></sp>
<sp><speaker>DOMENICHI.</speaker><p>Questa fu una gran vendetta ma ignominiosa e mi parve quasi simile a quella del prete Rinaldo da Modena, cappellano, sottomastro di casa e alle volte cameriero di Cristoforo Eboracense Cardinal d'Inghilterra, il quale avendo ricevuto alcune volte sopra l'ingiuria di parole fiere bastonate dal Cardinale, ch'era capriccioso e gagliardo di cervello, per vendicarsene crudelmente l'avvelenò e ammazzò; e confessando poi il delitto fu squartato al tempo di Leone in Roma. Basta che non si debbe giocar di mano in nessun caso con uomo fatto perché bisogna ammazzare o lasciar star di battere, perciò che alla fine ogn'uomo offeso pensa alla vendetta per onor suo.</p></sp>
<sp><speaker>GIOVIO.</speaker><p>Sono alcuni grandi che nelle imprese loro seguono la conformità o del nome o dell'arme loro, come fece il gran Mattia Corvino, Re d'Ungheria, il quale portò il corvo per impresa, uccello di forza, ingegno e vivacità singolare; e chi portò l'arme propria, come fu il signor Giovanni Schiepusense, fatto Re d'Ungheria per favore di Solimano signore de' Turchi e per affezione d'alcuni baroni del regno coronato in Alba Regale. Esso portò per impresa una lupa con le poppe piene, che fu ancora l'arme del padre, ma egli vi aggiunse il motto, composto con convenevole arguzia dal signor Stefano Broderico, gran cancelliero del regno, che diceva: <foreign lang="lat">Sua alienaque pignora nutrit</foreign>, volendo dire che riceveva in grazia quegli ancora che gli erano stati contrari. Io m'era quasi scordato di dirvi una che ne portò il signor Francesco Maria Della Rovere, Duca d'Urbino, dopo che con le sue mani ammazzò il Cardinal di Pavia in Ravenna per vendicare l'importantissime ingiurie che da lui aveva ricevuto. E fu un leone rampante, di color naturale in campo rosso, con un stocco in mano e con un breve che diceva: <foreign lang="lat">Non deest generoso in pectore virtus</foreign>. E fu inventato a similitudine di quello che portò Pompeo (come narra Plutarco) dal conte Baldassar Castiglione, il quale intervenne col Duca alla morte del detto Cardinale, ancor che il Duca non volesse far molta mostra di questa impresa per fuggir l'odio e l'invidia de' cardinali. Il signor Stefano Colonna, valoroso e magnanimo capitan generale del duca Cosimo, portando per impresa la sirena, antico cimiero di casa Colonna, mi richiese alla domestica, come compare ch'io gli era, ch'io gli volessi fare un motto per appropriarsi per impresa la detta sirena commune a sua casa. E così conformandomi col suo generoso pensiero gli feci: <foreign lang="lat">Contemnit tuta procellas</foreign>, volendo dire ch'egli sprezzava l'avversità, come confidatosi nel valor suo, nel modo che quella col suo nuotare supera ogni tempesta.</p>
<p>Feci ancora per rovescio d'una medaglia, che può servire per ricami e altre pitture, all'eccellentissima signora Duchessa di Fiorenza una pavona, in faccia, la quale con l'ali alquanto alzate cuopre i suoi pavoncini, tre alla destra e tre alla sinistra, con un motto che dice: <foreign lang="lat">Cum pudore laeta foecunditas</foreign>, alludendo alla natura dell' uccello, il quale perciò è dedicato a Giunone reina del cielo secondo l'opinione de' gentili.</p></sp>
<sp><speaker>DOMENICHI.</speaker><p>Ditemi, Monsignore, poiché avete numerato, discendendo dal sommo al basso, quasi tutti i famosi principi e capitani e cardinali, ecci nessun'altra sorte d'uomini ch'abbia portato imprese?</p></sp>
<sp><speaker>GIOVIO.</speaker><p>Ce ne sono, e fra l'altri alcuni letterati, a mio giudicio della prima classe, cioè messer Iacopo Sannazzaro, il quale essendo fieramente innamorato e stimando che ciò gli fusse onore, con allegare il Boccaccio che lodò Guido Cavalcanti, Dante e messer Cino da Pistoia, sempre innamorati fino a l'estrema vecchiezza, stette sempre in aspettazione d'essere ricompensato in amore, come gli avvenne, e portò per impresa un'urna piena di pietruzze nere con una sola bianca, con un motto che diceva: <foreign lang="lat">Aequabit nigras candida sola dies</foreign>, volendo intendere che quel giorno che sarebbe fatto degno dell'amor della sua dama avrebbe contrapesato quegli che in vita sua aveva sempre neri e disaventurati. E questo alludeva all'usanza degli antichi, i quali solevano segnare ognuno il successo delle giornate loro buone e cattive con le pietruzze nere e bianche, e al fine dell'anno,annoverandole, facevano il conto, secondo quelle che gli avanzavano, se l'anno gli era stato prospero o infelice. Questa impresa fu bella e domandandomene esso il mio parere, gli dissi ch'era bellissima ma alquanto preternaturale, perché l'urne degli antichi solevano essere o di terra o di metallo e perciò non si poteva figurare che dentro vi fussero molte nere e una sola bianca per non poter essere trasparente. Allora egli urbanissimamente rispose: – Egli è vero quel che dite, ma a quel tempo l'urna mia fu di vetro grosso, per lo quale potevano molto bene trasparere dette pietruzze – . E così con gran riso gittammo il motto e l'arguta risposta in burla.</p>
<p>Fece una bella impresa messer Lodovico Ariosto, facendo il vaso delle pecchie alle quali l'ingrato villano vi fa il fumo e le ammazza per cavare il mele e la cera, col motto di sopra che diceva: <foreign lang="lat">Pro bono malum</foreign>, volendo forse che s'intendesse com'egli era stato maltrattato da qualche suo padrone, come si cava dalle sue <title>Satire</title>. Erasmo Roterodamo, nato nell'estrema isola d'Olanda, all'età nostra fu sì ricco di dottrina ed ebbe sì fecondo ingegno che avanzò ogni altro letterato, come si vede per l'infinite sue opere, per la quale autorità di dottrina portò per impresa un termine, di significato alquanto altiero, volendo inferire che non cedeva a nessun altro scrittore, come anche il dio Termine non volse cedere a Giove in Capitolio, come scrive Varrone, e il suo motto fu questo: <quote><foreign lang="lat">Vel Iovi cedere nescit</foreign></quote>. Fu Erasmo amicissimo di Tomaso Moro, inglese, uomo di pari celebrità d'ingegno, al qual domandando Erasmo qual sentenza gli pareva che stesse bene da mettere sopra la porta dello studio o scrittoio suo, argutamente rispose che vi sarebbe propriamente convenuta l'imagine d'Apelle il quale dipingesse; e maravigliandosi di ciò Erasmo, replicò il Moro: – perché no? poiché esso Apelle disse: <foreign lang="lat">Nulla dies sine linea</foreign>, il quale precetto è da voi molto bene osservato, poiché scrivendo fate stupire il mondo delle vostre innumerabili opre –.</p>
<p>Portò ancora il dottissimo messer Andrea Alciato, novellamente passato a miglior vita, il caduceo di Mercurio col corno della divizia della capra Amaltea, volendo significare che con la copia delle dottrine e con la facultà delle buone lettere, delle quali si figura Mercurio padrone, aveva acquistato degno premio alle sue fatiche, ma in vero questa bella impresa aveva bisogno di un'anima, e frizzante.</p></sp>
<sp><speaker>DOMENICHI.</speaker><p>E voi, Monsignore, che valete quel che valete e sarete forse stimato più dopo morte che ora perché con la morte vostra estinguerete l'invidia, e la vera gloria viene a chi la merita dopo la morte, portaste mai nessuna impresa che abbia corpo? Perciò che assai avete detto di sopra dell'anima che voi portate senza soggetto del Fato <foreign lang="lat">prudentia minor</foreign>, come si vede e nelle case vostre e nel Museo in ogni ornamento d'apparato vostro di casa.</p></sp>
<sp><speaker>GIOVIO.</speaker><p>Certo io ho desiderato molto trovarne il soggetto che abbia del buono, ma non l'ho mai trovato, ancor ch'io abbia conosciuto per pruova che il motto è più che verissimo, perché chi pensa con ogni diligenza mondana trovare schermo alla fortuna che viene dal cielo, che così vuol intendere il fato che non è altro che volontà divina, la quale ha più forza che la virtù e solerzia umana, s'inganna molto. E' ben vero che in mia gioventù, essend'io preso d'amore in Pavia, fui necessitato per non far peggio a prendere un partito dannoso per salvar la vita e volendo mostrare la necessità che mi sforzò, feci quell'animale che in latino si chiama <foreign lang="lat">Fiber Ponticus</foreign> e castoro in volgare; il quale, per fuggire dalle mani de' cacciatori, conoscendo d'esser perseguitato per conto de' testicoli che hanno molta virtù in medicina, da se stesso non potendo fuggire, se gli cava co' denti e gli lascia ai cacciatori, come narra Giuvenale, con un motto di sopra che diceva in greco nagche che vuol dire necessità, alla quale, sì come scrive Luciano, ubidiscono gli uomini e gli dei. Ultimamente ho fatto un'impresa, a richiesta di messer Camillo Giordani iureconsulto, dicend'egli che stava nell'animo suo ambiguo e sospeso di prendere un certo partito e che per risolversi n'aspettava parere e consulto dall'oracolo. E così feci la Sfinge degli Egizii che suole interpretare gli enigmi e le cose astruse, col tempo, il quale è significato per un serpente che si inghiottisce la coda, col motto che dice: <foreign lang="lat">Incerta animi decreta resolvet</foreign>.</p>
<p>Portane ancora una al proposito suo il cavalier Baccio Bandinelli, molto eccellente statuario fiorentino, il quale per sua virtù e famose opere è riuscito e nobile e ricco e gratissimo al Principe, il signor duca Cosimo. La quale impresa è una grossa massa di finissimo cristallo, il qual pende da una asprissima balza di montagna, con un motto che dice: <foreign lang="lat">Ex glacie cristallus evasi</foreign>, testimonio della sua molta modestia e preziosa virtù. E questa impresa è invenzione di messer Giulio Giovio, mio coadiutore e nipote.</p>
<p>Hanne similmente fatta una per se medesimo il detto mio nipote messer Giulio con la quale s'inaugura accrescimento, come merita il suo letterato ingegno, figurando un albero inestato con un motto tedesco che dice: <foreign lang="ger">Wan Got wil</foreign>, che vuol dire quando Dio vorrà questo mio nesto apprenderà e fiorirà.</p></sp>
<sp><speaker>DOMENICHI.</speaker><p>Se non fosse presunzione, io vi direi, Monsignore, una ch'io ho fatta per me, ancor che l'imprese si convengano a persone di maggior pregio che non son io.</p></sp>
<sp><speaker>GIOVIO.</speaker><p>E perché non stanno elleno bene a voi? Ditela pure sicuramente che insino ad ora vi assolvo da ogni biasimo di presunzione che per ciò ne potesse incorrere.</p></sp>
<sp><speaker>DOMENICHI.</speaker><p>Assicurato dunque dall'autorità e favor vostro, dico che volend'io significare un mio concetto assai modesto, ho fatto questa impresa, ed è che non potend'io stare nella patria mia Piacenza con quella tranquillità e contentezza d'animo ch'io vorrei, mi ho eletto per seconda patria questa floridissima Fiorenza, ove io spero prosperare sotto questo liberale e giudizioso Principe. E così ho figurato un albero di pesco carico di frutti, il quale albero non ha felicità nel suo terreno natìo per esser velenoso, ma trapiantato poi in terreno lontano e fertile prende felice meglioramento, con un motto che dice: <foreign lang="lat">Translata proficit arbos</foreign>.</p></sp>
<sp><speaker>GIOVIO.</speaker><p>Questa vostra impresa, Domenichi mio, ancor che sia ingegnosa e discreta, mi dispiace per due conti.</p></sp>
<sp><speaker>DOMENICHI.</speaker><p>Di grazia, Monsignore, siate contento dire perché.</p></sp>
<sp><speaker>GIOVIO.</speaker><p>L'uno è perché, se ben mi ricorda, ella è già stata invenzione di messer Andrea Alciato negli <title>Emblemi</title> suoi; l'altro perché non convien molto a voi, che già non sete voi pianta velenosa e tale che non aveste potuto, volendo, far ancor frutto nel vostro natìo terreno: sì che, se farete a mio senno, ve ne provederete d'un'altra che più vi si confaccia.</p></sp>
<sp><speaker>DOMENICHI.</speaker><p>Orsù dunque, avendo voi fatte tante imprese ad altri non mi volete esser cortese d'una delle vostre vivissime e argute, perché in verità neanche io mi sodisfaccio molto della mia del pesco.</p></sp>
<sp><speaker>GIOVIO.</speaker><p>Sì veramente voglio, e non già per pagare con sì poca cosa la gran fatica che durate nel tradurre le mie <title>Istorie</title>. E sarà forse questa più conveniente all'onorato proposito vostro perché nell'adoperarvi voi tanto con l'ingegno nelle buone lettere, voi vi assomigliarete al vomero dell'aratro, il quale per il lungo uso forbito, come se fusse d'argento, e però farete un vomero con un motto che dice: <foreign lang="lat">Longo splendescit in usu</foreign>.</p></sp>
<sp><speaker>DOMENICHI.</speaker><p>Veramente ch'io m'affatico volentieri e son tuttavia per esercitarmi finché vivo con speranza d'acquistar qualche splendor di fama; e in questo almeno imiterò Vostra Signoria che col continuo studio s'è fatta immortale, la qual cosa non succede però a molti. Ma perché io non son solo a servirvi, non volete voi fare anche un favore a messer Neri Rampuccio da Volterra, che così gentilmente trascrive le cose vostre e lo merita per ciò e per lo suo generoso ardire, il quale ha nuovamente ammazzato il suo nemico, dal quale aveva ricevuto l'inespiabile e gravissima ingiuria?</p></sp>
<sp><speaker>GIOVIO.</speaker><p>Io aveva già pensato a questo e ho compiaciuto dicendogli che aggiunga all'arme sua, che è un grifon nero in campo d'oro, un pugnale in mano al detto grifone e che vi metta questo motto: <foreign lang="lat">Vel cum periculo decus tueri</foreign>.</p></sp>
<sp><speaker>DOMENICHI.</speaker><p>Avreste voi, Monsignore, da raccontarmi più qualch'altra bella impresa perché io non vorrei già che questa festa così tosto finisse.</p></sp>
<sp><speaker>GIOVIO.</speaker><p>Veramente non me ne sovviene più nessuna la quale abbia del buono, né voglio, come io sono usato di dire, guastare la coda al fagiano accozzando corniole con rubini, plasme con smeraldi e berilli con diamanti; e ben vi devrebbono bastar queste ch'io vi ho raccontate e dovete anco aver compassione all'età mia, nella quale la memoria suol patir difetto, ancor che fino a ora, la Dio grazia, io non lo senta.</p></sp>
<sp><speaker>DOMENICHI.</speaker><p>Io conosco, Monsignore, che voi avete fatto più del dovere e so che chi vedrà in scritto quel che voi di questa materia avete ragionato dirà che ve ne sono infinite d'altre belle, ma voi potrete scusarvi e dire, come avete detto nel libro degli <title>Elogii</title> degli uomini famosi in arme, frescamente publicato, che se pure se ne sono tralasciate ciò non è stato colpa vostra ma per difetto di non aver ritrovato i ritratti, in gran parte per cagione di chi non s'è curato di mandargli al Museo, a quella bella compagnia di tanti eroi. E già m'è capitato alle mani uno, romagnolo, il quale si lamenta che negli <title>Elogii</title> non ha ritrovato il cavalier della Volpe, il qual fu sì gran valentuomo al servizio di San Marco per onor d'Italia; ma io l'ho consolato dicendogli ch'io era certo che il signor cavalier non s'aveva fatto ritrarre per essere alquanto deforme di volto, essendogli onoratamente stato cavato un occhio in battaglia, e che gli avrei procurato ricompensa in questo trattato dell'imprese; lo domandai adunque s'egli aveva portato alcuna impresa. – Come (diss'egli) non si sa che portava una brava volpe che mostrava i denti nella bandiera, con un motto che diceva: <foreign lang="lat">Simul astu et dentibus utor?</foreign> –, volendo dire che non bisognava scherzar seco perché si sarebbe difeso in tutti i modi.</p></sp>
<sp><speaker>GIOVIO.</speaker><p>Il cavalier fu valente e vigilante e nell'<title>Istoria</title> nostra non passa senza lode, e per questo il Senato Veneziano gli fece dopo morte una bella statua di legno dorato in Santa Marina in Vinegia. Io non vo' già tacervi per l'ultima l'impresa di Giovanni Chiucchiera, albanese, chiamato il Cavalier Famoso su le guerre, il quale ne portò una faceta e ridicolosa a chi la mirava, simile alla predetta. Portò costui nella sua bandiera, per mostrare l'ardita natura sua valorosa nell'esercizio del cavalleggiere, un feroce lupo che aveva nelle gambe una pecora presa e mezza insanguinata nel collo, in atto con la testa rivolta addietro verso due grossi cani di pastori che lo seguono per torgli la preda, de' quali due l'uno più vicino voltava anch'egli la testa indietro a vedere se gli altri cani venivano a soccorrerlo temendo d'assaltare sì terribil nemico. E messer Giovanni Antonio Mugettola gli fece questo motto latino: <quote><foreign lang="lat">Pavent oves, timent canes, intrepidus maneo</foreign></quote>. Di questa impresa molto si motteggiava e rideva il signor Marchese del Vasto veggendola spiegata. Ma, a dire il vero, della bossola de' condottieri ce ne sono tanti che affogarebbono ogni diligente e laborioso scrittore, il quale pensasse di voler fermarsi in ogni passo dove apparisca qualche valore e prodezza di famoso soldato. </p></sp>
   </div1>
</body>
 </text>
</TEI.2>
