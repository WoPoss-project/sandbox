<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Lettera a Bernardo Tasso</title>
      <author>Giambattista Giraldi Cinzio</author>
    </titleStmt>
    <extent>53 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000225</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [ecc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>808.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-03-11T00:00:00.000+02:00</date>
      <respStmt>
        <name>Marina Larena</name>
        <name>BIBIT</name>
      </respStmt>
      <item>Codifica XML</item>
    </change>
    <change>
      <date>2003-03-24T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 type="capitolo">
<argument><head>Argomento:</head>
<p>Risponde a una lettera del Signor Tasso e dottissimamente discorre intorno al suo <title>Ercole</title>.</p>
</argument>
<p>La lettera di Vostra Signoria dì IX di Settembre riceputa a xxviii del medesimo mi è stata gratissima e carissima, veggendola piena di amorevolissima affezione e di maturo e candidissimo giudicio, delle quali due cose la rengrazio tanto di core quanto io più desiderava il suo parere. E perché mi è paruto che il rendere a Vostra Signoria la ragione di questo mio componimento e mostrarle il modo che io ho tenuto in condurlo al fine non mi possa essere se non di giovamento, sperando di essere avertito da lei nelle parti nelle quali ella giudicherà che io sia mancato di giudicio, ho presa la penna in mano e scritta, come in un fiato, la presente lettera nella quale ho ristretto quello che sin da principio io mi proposi a condurre questa opera al fine, acciò che ella, veduta la intenzione mia, mi additi con la sua usata amorevolezza e con la candidezza del suo gentile animo quello che a lei meglio parerà, e più atto ad alleggerirmi quella parte di questo incredibil peso che mi sovrasta; il quale peso ho sempre trovato tanto più grave e malagevole quanto ho pensato di trovarlo più lieve e più agevole.</p>
<p>Ora venendo a quello che debbo dire, dico (Signor Tasso) che io in questa mia opera non volli comporre poema di una sola azione, ma mi proposi a spiegar ne' miei versi tutta la vita di uno eroe per porre uno essempio di lodevoli e di onorate azioni nella nostra lingua, sotto gli occhi di quelli che si dessero a leggere il mio poema, quasi che io avessi isposta poeticamente una istoria; non mi accostando in questa parte né a Vergilio né a Omero, se non in quanto questi cominciò la sua <title>Iliade</title> dal principio dell'ira di Achille et in essa finì que' suoi ventiquattro libri. E quegli  cominciò il settimo dell'<title>Eneide</title> (ché così corrispondono gli ultimi sei libri dell'<title>Eneide</title> a' ventiquattro della <title>Iliade</title>, come i sei primi a' ventiquattro dell'<title>Odissea</title>) dal principio della guerra che nacque in Italia tra i Troiani et i Latini, e consequentemente tra' Rutuli per Lavinia, et in essa die' fine all'opera sua. E queste due maniere di poesia furono gentilmente accennate da Orazio in quella satira nella quale egli dà molti tocchi di varie sorti di poesie, quando egli disse:</p>
<quote rend="blok"><lg lang="lat">
<l>Ordinis haec virtus erit et venus, aut ego fallorl,</l>
<l>Ut iam nunc dicat iam nunc debentia dici,</l>
<l>Pleraque differat et praesens in tempus omittat;</l>
</lg>
</quote>
<p rend="noindent">perché dicendo «<foreign lang="lat">ut iam nunc dicat</foreign>» accenna il poema che comincia dal principio, e quando soggiunge «<foreign lang="lat">iam nunc debentia dici, Pleraque differat et praesens in tempus omittat</foreign>», mostra l'altra maniera di poesia che conviene con l'<title>Odissea</title>. E dicendo più di sotto:</p>
<quote rend="blok">
<lg lang="lat">
<l>Nec gemino bellum Troianum orditur ab ovo,</l>
</lg>
</quote>
<p rend="noindent">(luoco, per mio parere, male inteso da molti), ci mostra che negli episodii (come è episodio la guerra troiana nell'ira di Achille) si deve andar succintamente e non si allargare nelle trapposizioni (ché così possiamo acconciamente trapportare la voce «episodii») oltre il bisogno et oltre il convenevole, togliendogli troppo di lontano. Ma perché cominciasse Omero il suo poema dall'ira di Achille et in quella finisse, ove per lo contrario cominciò il suo poema Vergilio dalla pietà di Enea, non è luoco da essere ora qui pienamente trattato, e me ne rimetto a quello che ne ho scritto altrove largamente. Solo dirò ora che volle mostrare Omero nella sua <title>Iliade</title> che i signori non deono tanto mirare a quel che ponno, che non vogliano istimare coloro che sono di molta importanza nelle grandi imprese tra' sudditi loro, e che dallo ingiuriare tali uomini ne nascono poscia i danni a proporzione che si veggono esser nati nella guerra troiana dall'ira di Achille, nata dalla insolenza di Agamennone contra così pregiato cavalliero.</p>
<p>Ma ritornando al proposito mio, prima che io ponessi il piede in questo labirinto (che così veramente il posso chiamare), antividi che io entrava in un molto inviluppato intrico et che la via di uscirne non era piana né senza riprensione di coloro che non sanno porre il piede se non nelle vestigia altrui. E per questa cagione, prima che io movessi il passo per entrare in questo così faticoso camino, mi diedi a discorrere con qual filo devessi ritrovare il modo di uscirne; et uscito che ne fussi, di render conto, ove fusse bisogno, del viaggio mio, non avendo io ritrovata orma di alcuno che a' nostri tempi vi fusse entrato. E ciò fu cagione che molto prima che io mi dessi a questa impresa, composi il <emph>Discorso</emph> mio <emph>del comporre i romanzi</emph> perché non paresse che io mi fussi messo in tal maneggio come a caso, ma indi si potesse vedere in buona parte qual fusse stata la intenzione mia intorno a tal fatica. Fatto ciò, mi diedi poscia a questa composizione e mi proposi la materia ch'io voleva trattare, come una rozza massa la quale io avessi poscia a distinguere, a polire, et a formare con le sue proporzioni in corpo regolato; che non mostrasse con mal composta forma mostruosità, quantunque per lo più avessi a starmi tra mostri e tra mostruose battaglie. E, non avendo di ciò regola né da Aristotile né da altri, se non in quanto dissi di Suida e di Dione Prusiense nel <title>Discorso dei romanzi</title>, usai quanto meglio mi fu concesso l'ingegno perché l'opera tutta fusse composta all'utile et all'onesto, parendomi che questo debba essere il fine del poeta e non il diletto solo. Però che, per quanto ne dicono gli auttori antichi, la poesia non è altro che una prima filosofia, la quale quasi occulta maestra della vita sotto velame poetico ci propone la imagine di una civile e lodevole vita, tratta dal fonte di essa filosofia; alla qual vita, quasi a proposto segno, abbiamo a drizzare le nostre azioni. Il che ci mostrò Orazio quando disse:</p>
<quote rend="blok">
<lg lang="lat">
<l>Rem tibi Socraticae poterunt ostendere chartae,</l>
</lg>
</quote>
<p rend="noindent">le quali parole si deono riferire alla filosofia morale, vera demostratrice delle azioni umane, alla quale fu tutto intento Socrate come quegli che dalla contemplazione ridusse i suoi pensieri al costume et alle cose agibili e lodevoli nella vita civile.</p>
<p>Con questo pensiero adunque, pigliatami tal guida, attesi a voler mostrare in tutto il corso di questa opera che più a' frutti della poesia che alle frondi io fussi stato intento. E perciò mi proposi il giovamento per fine, al quale tutte le altre parti si avessero ad indrizzare. E vidi che ciò si poteva compir col costume; non dico quello che appartiene a mantenere la persona tale qual la si piglia chi scrive poema (ancora che in questo abbia posta molta diligenza, come di sotto si dirà), ma quello che si conviene alla vita onesta et onorata, alle lodevoli azioni, et alla varietà delle cose civili. Ma raccordandomi che dice Marco Tullio nel secondo delle <title lang="lat">Tusculane</title> che egli sprezzava la lezione ch'era senza diletto, vidi ch'a fare che con maggiore efficacia questo utile entrasse nell'animo a chi leggeva, vi poteva fare assai ampia strada il diletto. Onde cercai ch'egli al giovamento fusse compagno, e nol volli prendere per primo oggetto, avendo veduto che Strabone nel primo della sua <title>Geografia</title> aveva ripreso Eratostene perché egli aveva chiamati i poeti solo al diletto, non considerando (come dice Massimo Tirio) che la poesia e la filosofia son solo differenti di nome.</p>
<p>Avendo io, adunque, a stare in tutto il maneggio del mio poema sovra imprese faticose e spesse volte molto dure e spiacevoli, posi cura che l'istesso diletto, quanto alla materia conveniva, alleggerisse la fatica a chi leggesse e mostrasse che io non aveva voluto essere tanto intento alle forme dei filosofi et alle materie loro che non mi avesse ricordato che io scriveva poeticamente, quantunque l'opera fusse composta con imagine d'istoria, trattandosi in essa dal principio al fine la vita di uno eroe. E per questa cagione tra i boschi e tra le selve, ove le fiere superate da Ercole soggiornavano, ho messi luoghi piacevoli e gentili, tra quali l'ingegno, forse stanco per lo viaggio duro, si potesse per suo diletto diportare e ricrearvisi dentro. Et a questo fare, oltre gli ornamenti principali, mi parve che potessero essere molto a proposito i trapponimenti che da' Greci «episodii» sono detti, i quali ho io finti e fatti uscire come propagini dal primo pedale, cercando con questo mezzo di dare quella bellezza al componimento che tragge gli animi di chi legge alla sua considerazione. E così nelle principali et illustri azioni ho sempre cercato de trappore avenimenti novi, talmente però che non abbiano faccia di mostro o che vi sia sempre bisogno di Iddio che scioglia i nodi o faccia le maraviglie. Et ho talora cercato di descrivere le cose orribili e spaventose con modo che la loro bruttezza arrecasse in qualche parte piacere, et avenisse quello che ci significa Aristotile et Orazio doppo lui dicendo che volentieri veggiamo le imagini delle cose orribili s'esse sono espresse con naturale e maestrevole grazia; la quale consiste nel decoro, cioè quando così bene convengono le descrizioni delle cose, per sozze et orribili ch'elle si siano, alla loro natura che non solo non le fuggiamo ma le veggiamo volentieri e con piacere. Alla qual cosa alludendo molto dottamente e molto gentilmente il dottissimo et onorato mio maestro Monsignore Celio Calcagnini, così disse nell'epigrama del discobolo:</p>
<quote rend="blok">
<lg lang="lat">
<l>Sunt quaedam formosa adeo, deformia si sint,</l>
<l>Et tunc cum multum displicuere, placent.</l>
</lg>
</quote>
<p>Essendo adunque stata la mia prima intenzione tutta piegata al giovamento e veduto che l'utile che sia sciolto dall'onesto o ragionevolmente non si dee dire utile o non conviene punto a persona virtuosa et a lodevole vita, imitando io quanto meglio ho potuto l'universale nelle illustri azioni et accompagnando l'utile con l'onesto, me ne sono ito vestendo l'incominciata parte de questo corpo, dandole quella proporzione di membra che più convenevole mi è paruta, avendo sempre riguardo all'universale. E vi ho per questa cagione introdutte consulte e deliberazioni a mover guerra, ad indurre pace, a mitigar leggi, a pigliar partiti, ad acquetar discordie, a mitigare o ad accender dolore. La qual parte mi ha paruta portar con esso lei molto diletto, però che questo ch'appartiene alla compassione et al mover gli affetti, secondo gli accidenti ch'occorrono, non meno è dell'eroico  ch'egli si sia del tragico, quantunque in altro modo si tratti in questo et in altro in quello. E che questi compassionevoli affetti non siano diletto il mostra, se bene mi ricordo, Platone nel <title>Filebo</title>, dicendo: «molti dolori sono pieni di maraviglioso piacere, come mostrano le rappresentazioni delle tragedie nelle quali gli spettatori, ancor che piangono, sentono nelle lagrime istesse piacere e diletto». Alla qual cosa alludendo Aristotile (benché come ingrato discepolo, come anco a' nostri tempi non ne mancano di tali, non abbia voluto far menzione di chi gli aveva insegnato così questa come molte altre cose) disse nella <title>Retorica</title> che nel pianto medesimo e nelle lagrime si sente un certo occulto piacere, intendendo sempre se vi sono introdutte a tempo, a luogo e secondo il decoro della persona che si duole e della cosa dalla quale in lei nasce il dolore. E questo credo che ci volesse significare Orazio quando disse:</p>
<quote rend="blok">
<lg lang="lat">
<l>Non satis est pulchra esse poemata, dulcia sunto,</l>
<l>Et quocunque volent animum auditoris agunto.</l>
</lg>
</quote>
<p rend="noindent">Perché chi bene considera questo luogo vede ch'Orazio parla del mover gli affetti, volendo che la voce «pulchra» abbia rispetto all'ornamento o delle figure o di altre simili cose con le quali si vestono i concetti, e la voce «dulcia» accenni la commozione degli affetti.</p>
<p>E forse ch'Orazio fu della opinione ch'ora, avendo meglio considerato Aristotile, sono anch'io intorno a quella parola ch'egli pose nella diffinizion della tragedia quando disse <foreign lang="grc">ηαυσμενω λογω</foreign>, che in latino suona «<foreign lang="lat">sermone suavi</foreign>», cioè parlar pieno d'affetto, il qual porta con esso lui la dolcezza della quale dianzi dicemmo. E con questa maniera si fanno due effetti molto efficaci di diletto; l'uno è il piegar l'animo di chi ascolta alla pietà, l'altro che con le cose introdutte si pasce l'animo e si insegna parimente quello che appartiene alla vita civile od eroica. Il qual diletto è solo pienamente dei giudiciosi; che se noi solo mirassimo a quello nel quale il vulgo si compiace (del qual vulgo secondo che diceva Megabizo, il che riferisce Erodoto, non è cosa né più sciocca né  più insolente, di cui proprio e non intender cosa alcuna che buona o virtuosa sia), saremmo tenuti poco aveduti. Deve considerare l'auttore quello che può meritar loda appreso a' migliori giudici, e non quello in che si compiace il vulgo. Et a confirmazione di questo, mi ricordo io aver letto che Policleto fece due statue, una a giudicio del vulgo perché come questi e quegli gli diceva, egli la formò; l'altra secondo il suo proprio giudicio e con la ragione dell'arte. E tosto che usciro in luce le due statue, la prima mosse riso ad ogni giudicioso e l'altra fu maravigliosamente lodata; il che veggendo Policleto, disse, voltatosi al vulgo: «questa avete fatta voi e noi questa altra», mostrando che non intende la perfezione delle cose il vulgo, e chi le fa a tal gusto le fa imperfette. E quindi Ippomaco, gran maestro nell'arte del lottare, avendo mostrati alcuni rari colpi ad un suo discepolo da essere da lui usati nel giuoco della lotta, non lodò il discepolo suo ancora che fusse stato lodato dal vulgo degli spettatori; onde gli disse: «Tu non hai messo in opera cosa che ti abbia insegnata io, poiché il vulgo ti ha lodato; ché que' tratti che avesti da me sarebbono stati conosciuti da pochi». E per questa cagione disse Plutarco ch'egli è necessario che chi cerca piacere alla moltitudine, non piaccia a' giudiciosi et a' prudenti.</p>
<p>E perciò voglio credere che Vostra Signoria, come giudiciosa ch'ella è e che ha speso tanto tempo e durata la gran fatica che io mi stimo che durata ella abbia intorno al suo nobile poema, non voglia fare giudice di composizione tanto magnifica il vulgo, del quale, come abbiamo detto, sono tutte le bassezze e tutte le imperfezioni, e non ha giudicio se non nelle cose simili a lui e che sono dell'arte sua. Il che si vide nella eccellente imagine d'Apelle; perché il calzolaio, tralasciate tante cose perfette e considerabili intorno a quella figura, die' solo giudicio convenevole della scarpa; poscia volendosi trapporre a giudicare alcune altre parti, gli fu detto dal nobile pittore che al calzolaio non si apparteneva giudicare oltre il calzare. La qual cosa non potrebbe dire qualunque giudicioso vedesse il vulgo piegarsi a voler dar giudicio della perfezione di ben composto poema. Ché ancora ch'Orazio dica: «<foreign lang="lat">Plerunque recte vulgus videt</foreign>», egli l'ha detto in quella guisa  che si suol dire, «<foreign lang="lat">Saepe etiam est olitor valde opportuna locutus</foreign>».Si scrivono, Signore Tasso, cose tali a' pari di Vostra Signoria, del Signor Muzio, del Signor Cappello, e di altri simili; e come i pari di Vostre Signorie conoscono le ragioni e l'utile del diletto che nasce dalle poesie ben composte, il vulgo quasi a caso prende da ciò solo una lieve ombra di diletto, senza sapere perché tal cosa gli aggradi. Et è il vulgo nel pigliarsi tal diletto simile a coloro che si lasciano pigliare al soave dell'odore degli unguenti odoriferi e non conoscono la virtù ch'essi hanno a far ricovrare la sanità perduta o mantenirla a chi la possiede. Conchiudendo adunque questa parte, che il fine delle composizioni poetiche sia l'utile il quale abbia compagno il diletto, espresso con dicevol maniera di dire, come mostrerò al suo luogo, voglio creder che poeta degno di loda mai non si dia a scrivere per dar piacere al vulgo o per farlo giudice della sua composizione. E qui serà fine alla risposta di quella parte che conteneva questo giudicio del vulgo.</p>
<p>Ora, perché io non mi ho proposta una sola azione (come dissi di sopra) ma molte di Ercole, la quali e per lo modo che coloro, onde tolte le ho, date le mi hanno (ché spesso con due o tre parole senza splendore alcuno le hanno più tosto accennate ch'espresse), e per la antiquità loro erano più tosto noiose per sua natura e spiacevoli che no, e spessissime volte di molta simiglianza l'una con l'altra, mi è stato bisogno ammollire questa asprezza e levar questa sazietà della similitudine ch'elle portavano con esso loro. E quindi sapendo che è concesso a chi scrive poeticamente fingersi cose che diano bellezza et ornamento alle cose che da sé non l'hanno, come veggiamo aver fatto Omero e Vergilio e ne' cataloghi e ne' conflitti e nelle altre parti ch'hanno avuto bisogno di tale aiuto, mi sono dato a trapporre tra le cose datemi dagli auttori antichi le finte da me, atte (per quanto a me n'è paruto) a levar con la loro piacevolezza quello che poteva da sé arrecare noia o fastidio. Le quali cose ho nondimeno finte con forma antica, per mantenere quel tenore in tutta l'opera che insin da principio io mi proposi, aggiungendo loro quella vaghezza che non sia diforme a quel diletto che co' nostri tempi si conviene; il che ho cercato di far con tal maniera che le tolte dall'istorie antiche,  che trattano i fatti d'Ercole, e le finte da me paiano tutte nate ad un parto. Et in questa parte mi sono più tosto conformato con la catena che ha usato Ovidio nelle sue <title>Mutazioni</title> che con la maniera dei nostri romanzatori, la qual, tolta da' barbari scrittori, ha niuna simiglianza con la forma dell'ordine antico, la qual forma antica deveva io seguire per aver tolto il suggetto da' più antichi Greci e Latini; come avrei seguita quella de' nostri tempi quando a simili soggetti mi fussi appreso come fece il Conte e l'Ariosto et ora molto lodevolmente Vostra Signoria.</p>
<p>Ma posto che in questa parte io mi sia allontanato dalle poesie moderne, dico delle volgari già dette, ho nondimeno veduto che il volere tutta volta stare su questa severità dell'antico era troppo scostarmi dall'uso di oggidì. E come serebbe stato porre i sandagli di Venere ad Ercole se io mi fussi dato a seguire in tutto la forma dello scrivere dei nostri tempi, così la troppa antichità avrebbe fatta spiacevole la composizione. Ho cercato con ogni studio in quello che non mi ha paruto sconvenevole seguire le vestigia dei nostri scrittori, acciò che col commune uso dessi ammollimento e piacevolezza a quella severa gravità antica. E per questa cagione, essendo stato introdutto da' nostri poeti e poscia accettato dal mondo il costume di far cantare simili poesie inanzi a signori et ad onorevole brigata, non ho voluto in questa parte partirmi dall'uso accettato; il qual uso, se ben non fu servato da' poeti eroici antichi nelle scritture loro, fu nondimeno introdutto da' rapsodi che cantavano alle mense dei gran maestri i fatti degli antichi eroi. Avendo io adunque a finger ciò, e veggendomi sempre ad avere a cominciare di novo il mio ragionamento, o per intermissione di nova materia o per la varietà delle azioni, ho tenuto convenientissimo (come giudiciosamente fece l'Ariosto) ch'ogni fine di canto desse espettazione di quello che si lasciava a dire, et ogni principio avesse parte che fusse atta a conciliare benivolenza et attenzione appresso a' circonstanti et a fargli atti alla intelligenza di quello che si deveva dire; non mi partendo però dalla moralità la quale ho sempre cercato di avere, per rispetto dell'utile e dell'onesto, compagna in tutto il corso di questa opera, quanto ha comportata la qualità della poesia, con lodare le  virtù, biasimare i vizii e dare, ove è stato bisogno, a quelle il premio, a queste la pena, per formare persone di varie qualità, secondo la loro condizione, alla lodevole vita.</p>
<p>Né in questa parte sola ho cercato di conformarmi con la costuma dei nostri tempi, ma nell'apparecchio delle giostre, nei guarnimenti dei guerrieri e dei cavalli, negli abbattimenti singolari, nelle guerre universali, nelle espugnazioni delle città, et in altre così fatte occorrenze le quali mi ho pensato di potere introdurre senza tema di riprensione, alla piacevolezza et al diletto, parendomi che queste fussero di quelle parti che si deveano formare non quali furono ma quali deveano essere. La qual cosa non ho però io fatta senza imitazione di Vergilio e de' megliori poeti. Solo ho lasciato Ercole armato di mazza e di saette e vestito del cuoio del leone in questa parte del poema mio, perché tale armatura e tal sorte d'arme è stata a lui tanto propria che il volerla mutare in queste prime azioni era una mutazione troppo strana e troppo sconvenevole. E però ho voluto con tali armi e con tali arnesi fargli fare le prime imprese, riservandomi all'altra parte il cingerlo di spada, armarlo di lucentissimo acciaio, coprirlo di fatale scudo, e porlo su feroce cavallo, a nove et onorate imprese; non senza l'appoggio dell'antichità, quantunque a questi tempi ciò non si sia veduto da moderni scrittori et anco si trovi tra pochissimi antichi. Egli è vero che per la qualità della materia mi è mancato quello che conosco essere stato di grande aiuto agli antichi et a' nostri parimente, cioè la religione loro, introdutta a' lor tempi ne' lor poemi. Il che mi è avenuto per non patire questa età la religione di que' tempi ne' quali Ercole fiorì, perché la maestà del vero Iddio che (mercè della bontà divina) noi adoriamo non patisce di essere trapposta tra le favole degli scrittori.</p>
<p>Ma perché il maraviglioso che si ricerca nelle poesie eroiche non si può introdurre se non in cose che siano fuori dell'ordine commune e fuori de' termini naturali, e ciò non aviene se non per potenza sovranaturale, ove i nostri poeti con gli incanti e con le fatagioni hanno ciò fatto, con maniera che pare ch'abbiano messo ogni loro studio in far che questo maraviglioso sopra ogni cosa appaia, perché con tali maraviglie invaghiscano di leggergli  gli animi più semplici, io nel trattare questa antica e favolosa istoria, e nello introdurre quel maraviglioso che mi è paruto convenevole, ho usate le forze delle deità che dagli scrittori di quella superstiziosa religione a que' tempi furono usate; non passando nell'indurre la maraviglia i termini che al nume di questo o di quello favoloso iddio die' la superstizione et il consentimento degli antichi i quali non conobbero il vero Iddio. Ancora che Vergilio nel settimo dell'<title>Eneide</title> desse i venti a Nettuno, dicendo:</p>
<quote rend="blok">
<lg lang="lat">
<l>Neptunus ventis implevit vela secundis,</l>
</lg>
</quote>
<p rend="noindent">i quali appresso il medesimo Vergilio sono di Eolo, come loro rimprovera Nettuno nel primo dell'<title>Eneide</title>. Ma come ciò fu forse conceduto alla maestà di quel gran poeta, così ho creduto che a noi sarebbe dato a vizio. E però me ne sono astenuto, come anco ho avuto gran riguardo a non far nascere quelle sconce maraviglie che sì lontane da ogni verisimile sono state introdutte ne' poemi de' nostri tempi, fuori d'ogni essempio dell'antichità ne' poemi eroici; tra' quali non è annoverato Ovidio nelle sue <title>Mutazioni</title>, quantunque siano composte in versi essametri, se non in alcune parti che pure hanno piegato alquanto all'eroico.</p>
<p>E come Omero non fece mai in tutto il corso dell'<title>Iliade</title> che Greco alcuno andasse prigione, non solo re o capitano ma privato soldato, ma gli fece tutti fortemente combattere o coraggiosamente morire, così ho io servato ne' capitani e ne' soldati di Ercole in tutte le imprese. Perché per quanto ho potuto conoscere, sempre hanno schifato i migliori poeti lo scrivere quelle cose che non hanno avuto con esso loro quella eccellenza e quella grandezza che alle imprese eroiche conviene ne' maneggi delle azioni magnifiche. E considerate tutte le predette cose tra me, veggendo che mi bisognava spiegare in versi, cioè in numeroso e legato parlare, le concepute materie, e perciò cercare tutte le bellezze e le perfezioni del dire, pensai di porre la diligenza intorno alle voci e semplici e congiunte, onde l'utile et il diletto, accompagnato da bellezza di dicevole stile, facesse l'effetto che si dee aspettare da regolato poema. Propostemi adunque tutte  queste cose in universale, mi sono dato a scrivere la fanciullezza d'Ercole come volle fare Stazio di Achille nella sua <title>Achilleide. </title> Né mi ha in ciò posto timore il detto d'Orazio:</p>
<quote rend="blok">
<lg lang="lat">
<l>Nec gemino bellum Troianum orditur ab ovo,</l>
</lg>
</quote>
<p rend="noindent">sì perché (come ho detto di sopra) egli in quel luogo parlò degli episodii, sì perché egli non ebbe riguardo alla poesia che io ho ora per le mani. Cominciai, adunque, il poema mio da questa parte più umile, con stile convenevole alla materia, per poi nelle azioni maggiori alzarlo secondo la qualità del proposto soggetto.</p>
<p>Et anco per questa cagione introdussi nel secondo canto l'amor della Ninfea o di Ropalo, che la vogliam dire, più tosto que quello di una reina ch'a maggior luogo servai. Et andando poscia di azione in azione, addattando lo stile alle materie, me ne sono ito al fine di questa parte. E perché le imprese d'Ercole parte furono volontarie e parte per fatale necessità, cioè per comandamento d'Euristeo spinto dall'odio di Giunone prima che la necessità l'abbia condutto ad operare, io l'ho lasciato in podestà di se medesimo e dato a lui l'arbitrio di appigliarsi alla virtù o vero al van diletto, sapendo che non viene la loda od il biasimo se non dalle azioni libere e volontarie. Laonde, poscia ch'egli nel passare dalla fanciullezza alla gioventù ellesse di seguire la virtù e sprezzò il piacere, come si contiene nel primo canto, fei che prima che Euristeo gli comandasse cosa alcuna, egli tocco dallo stimolo di virtuoso desiderio, per acquistarsi con tal mezzo pregio et onore col giovare al mondo, tolse di vita il leon Teumeso et il malvagio cigno. E doppo questa impresa, fatta ad universal beneficio degli uomini, l'ho indutto che, mosso dalla pietà che deve alla patria ogni spirito gentile, ha cercato di liberar Tebe dall'ingiusto giogo della servitù. Poscia, ricevuto ch'egli ebbe i premi da Creonte di sì onorata azione, io l'ho fatto andare a singolar battaglia con Sauro, il quale ho io finto un orco per seguire in questa parte il Polifemo di Ulisse et il modo dei poeti moderni, tolto nondimeno da Omero come dalla origine di tutte le favolose materie convenevoli a' poeti. E tutte queste parti sono state da me introdutte  per mostrare ch'Ercole, come dicemmo, era atto a fare per elezione tutto quello da sé che per stimolo di Giunone gli fu imposto.</p>
<p>Oltre che, per servare il costume per lo quale tale è sempre la persona quale il poeta da prima la si piglia, nelle azioni fatte da lui per comandamento, le quali furono dodici e giustamente dette fatiche per non essere state volontarie né per elezione, ho fatto quasi sempre sovravenire qualche lodevole impresa nelle espedizioni delle non volontarie che egli ha di propria volontà condutta al fine. E così ne' canti di questa parte ho cercato che il giovare, il quale (come dissi) fu il fine che io mi proposi, sia stato accompagnato dal diletto delle descrizioni di bellezze, di bruttezze, di atti et abiti varii, di vani e di onesti, d'affetti ora dogliosi ora lieti, ora compassionevoli ora miserabili, ora amorosi ora gravi, e delle altre cose che sono occorse da essere o principalmente o per aggiungimento descritte in tutta l'opera. Le quali cose, per conformarmi così con l'uso dei poeti dei nostri tempi come con la maniera dello scriver di questa lingua, ho più largamente trattate che se le avessi avute a descriver latinamente, seguendo in ciò più tosto Ovidio che gli altri latini scrittori, avendomi egli più paruto in queste parti convenirsi con la maniera dello scriver d'oggidì che qualunque altro ch'abbia scritto poeticamente. Né ho voluto trallasciare il furor d'Ercole, sì per essere egli stato descritto non meno da' latini che da' greci poeti, e tragici et epici, quantunque (seguendo Diodoro Siculo) l'abbia per più onesta cagione introdutto che quelli non fero, sì anco per mostrare ch'odio di grande e possente persona si può malamente schivare per le varie vie con le quali il minore è assalito, come qui fece Giunone col mezzo di Megera. Né mi sono astenuto di narrare l'amor d'Onfale tal quale l'hanno descritto i favolatori, per mostrare che né era Ercole così rimosso dalle passioni naturali che per natura non le potesse sentire, e spezialmente questa dell'amore la quale è così commune ad ogni sesso et ad ogni età, e perché l'inamorarsi così fissamente che spesso sia indutto l'amante a sconvenevolezza è meno disdicevole nella gioventù che nell'età matura. Ancora che Vergilio introducesse Enea inamorato di Didone e che ne facesse avenir la morte di lei per la perduta onestà, io  nondimeno ho fatto inamorare Ercole nella sua giovanezza, et ho voluto che quell'amore sia stato il primo acciò che più escusabile fusse l'errore suo come d'uomo poco esperto in così fatto maneggio. Oltre che per ammollire la sconvenevolezza vi ho introdutta Giunone che fa che il Sonno sotto sembianza di Giove, al quale deveva Ercole come a sommo Iddio de' pagani e come a padre credere ogni cosa, gli persuade questo amore.</p>
<p>E perché si vegga che quantunque il maligno travagli il virtuoso non ne può però avere intiera vittoria, ma che gli riuscisse il travaglio ad utile qualora si riconosce, ho introdutto Giove che manda Arezia ad Ercole et il libera dal giogo al quale, sotto falsa sembianza, l'avea condutto Giunone; dalla qual seconda apparizione aviene che ove Ercole avea solo la virtù in disposizione, egli la si piglia in abito tale che malignità altrui nol può più distornare dall'onesto per immergerlo nella lascivia. E con questo modo e con altri tali ho cercato a mio potere che in ogni parte il giovamento se ne vada accompagnato col convenevole diletto insino al fine, l'utile con l'onesto, il molle col duro, lo spiacevole col dolce, il doglioso con l'alegro. E perché vidi che la maniera di spiegare in versi i miei concetti era di molta importanza et all'utile et al diletto, ho posto cura che non manchi questo ornamento alle altre parti, et ho sempre avuto riguardo (per quanto si ha potuto stender la debolezza mia) che il verso con la miglior forma di dire che da me si potesse usare, convenisse con la materia e questa con quello, parendomi che in questo modo potessi essequire il precetto d'Orazio il quale ci invita a mescolare, con decoro convenevole, l'utile col dolce per lo modo detto di sopra, e così girmi presso a quel punto al quale egli dice che giunge chi questo fa. Il che se forse non ho poscia così bene assequito come bene nella intenzione compreso lo mi aveva, è egli stata, Signor Tasso, colpa dell'ingegno, non già della intenzione.</p>
<p>E per spiegare l'ordine ch'ho tenuto quanto alle voci et alle figure del parlare, non ho voluto accostarmi alla maniera né di Stazio né di Valerio Flacco (ché parlerò de' Latini, poi che tra' volgari non vi è ancora alcuno che in questa sorte di poesia abbia voluto imitare) che così duramente e così figuratamente  parlarono che, oltre che torsero l'uso della lingua a non usate forme di dire, rimasero durissimi quantunque negli spiriti poetichi non fussero tra gli ultimi. Né meno ho voluto seguire Claudiano et altri tali ch'hanno messa ogni loro industria solo nelle pompe delle parole e ne' figurati modi di dire vagamente, tale che molti abbandonando le materie ch'aveano per le mani hanno piene le carte di varie parole ma di poco sentimento. Né anco mi ho voluto proporre Lucano od Ovidio ne' fiori e ne' tratti, parendomi che questa diligenza sia loro riuscita a danno; onde quelli è più tosto istimato pomposo istorico che giudicioso poeta, e questi più tosto ingegnoso che grave. Ho nondimeno voluto trascorrergli tutti, quantunque duri, quantunque affettati, quantunque languidi o più del convenevol pomposi, perché tra questi loro modi di dire vi ho trovato in molti luoghi virtù degna da essere imitata. Per questa cagione adunque me ne sono ito, quanto meglio ho potuto e quanto meglio mi ha conceduto l'uso di questa lingua, alla imagine di Vergilio, appresso il quale, benché per longhissimo intervallo, giunse più che niuno altro antico Latino, Sillio Italico. Il qual Vergilio, trattando materia grave, si è sempre servito delle voci che sono nate col soggetto. Alla qual cosa mirando, Orazio disse:</p>
<quote rend="blok">
<lg lang="lat">
<l>Verbaque praevisam rem non invita sequentur.</l>
</lg>
</quote>
<p rend="noindent">E così fu sempre più intento Vergilio a' riti della religione antica, alla varietà dei costumi delle genti, agli affetti, alla gravità, alla maestà, a' sensi elevati, alle lodevoli azioni, al convenevole, et alle voci queste cose significanti con grazia singolare, che alla frequenza delle figure et alla elezione dei fiori e dei tratti; i quali non sprezzò egli nondimeno, ma gli vi trappose di rado et a' suoi luochi, sì che paiono preciose gemme in ricco e vago ricamo.</p>
<p>E con questa guida ancor io (quantunque io mi abbia conosciuto una stridente cicala appresso così canoro cigno) ho usate le trallazioni, specialmente nelle amplificazioni, ponendo quanto più studio ho potuto che non paiano oscure né dure, né tolte di lontano, né affaticate, né tortamente condutte. E mi sono eziandio servito  della energia, dell'iperbole, della imagine, della similitudine, della ironia, dei contraposti, della figura che dà la parte per lo tutto, degli essempi, della inversione, della repetizione (molto convenevole a questa lingua pur che non nasca da povertà), e di altre tali figure o tropi di dire. Le quali cose non vi ho però mai trapposte, se non quanto mi ha paruto che siano più convenute alla dignità, al decoro, o a soppor meglio e più efficacemente la cosa sotto gli occhi di chi legge. Le comparazioni ho io usate assai spesso, per parermi ch'elle non meno convengano alla epopeia che le trallazioni o ver metafore alla tragedia. Ma nondimeno in usarle ho avuta avertenza di non eccedere il numero, non dirò di Omero o di Quinto Calabro, ma di Vergilio, via più in questa parte (come nelle altre) di ciascuno altro giudicioso, il quale in tutta la sua <title>Eneide</title> ha sparse le comparazioni tanto più e tanto meno quanto gli è paruto più e meno convenirsi alla materia che di libro in libro egli trattava; tal, che dal sesto in poi ve ne ha trapposte ora otto, ora dieci, ora dodici, ora quattordici, et arrivato sino al numero di sedici magnifiche e piene di molto splendore nel duodecimo, per essere la materia di esso la più magnifica parte dell'azione che egli a scrivere si aveva presa. Il qual libro però di poco più passa il numero di novecento versi, ove non è canto de' miei che non ascenda a maggior numero di versi et a minor di comparazioni.</p>
<p>E perché la comparazione è molta atta a porre la cosa inanzi agli occhi (il che si dee con ogni studio cercare da chi scrive), come quella ch'è quasi uno essempio onde si tragge la evidenza della cosa e con molto diletto, per mio parere, insegna, io mi sono allargato in loro intorno a quelle parti ch'hanno avuto bisogno di così fatto lume. Nella qual cosa, se forse mi sono abbagliato, non è stata colpa della intenzione mia ma della materia che mi ha chiamato a così fare. Perché trattando materia greca dal principio al fine, mi ha paruto convenevole seguire le vestigia greche più in questa parte che in qualunque altra. Et essendo essi stati frequenti nelle comparazioni, come si vede pienamente nello scudo di Ercole descritto da Esiodo, ho stimato che non mi si debba dare a vizio se son stato simile a loro. Oltre che doppo Vergilio vi sono stati di quelli ch'hanno passato in un sol libro il numero di venti comparazioni, tanto è loro paruto che questa maniera diletti e, giovando anco, dia lume al componimento. Solo Ovidio, che tutta volta è stato sulle vaghezze e sui fiori più che poeta che sia mai stato, greco o latino, nelle sue <title>Mutazioni</title> è scorso a minor numero di comparazioni e spesse volte con non molto splendore ha trattate quelle ch'egli ha trapposte tra gli essametri delle sue <title>Mutazioni</title>, forse contento degli altri ornamenti e lume dell'ingegno che molto frequentemente egli sparse in quella sua non dirò eroica, ma vaghissima et utilissima opera.</p><p>Nello allogar le sentenze, delle quali ho ragionato ampiamente nel discorso dei <title>Romanzi</title>, ho cercato di porlevi communi e ch'apportino utilità alla vita umana, non mendicate ma tali che con la cosa medesima paiano nate. Né ho usato in loro gran splendore' di parole o vaghezza di numero, parendomi ch'elle da sé lucano assai e che l'aggiunger loro altro splendor scemarebbe più tosto la natural vaghezza che lor desse grazia alcuna. Né ve le ho volute molto frequenti, parendo che la troppa frequenza dia asprezza al componimento e che come molte ne chiama la tragedia, per essere ella sempre sugli affetti compassionevoli e miserabili e sulla imitazione in atto, così mi pare che poche ma efficaci ne voglia la epopeia. E quindi assai più se ne veggono in Euripide appresso i Greci che in Omero, et appresso ai Latini, più in Seneca che in Vergilio. Et io, Signor Tasso, per scoprirvi liberamente la intenzion mia, non solo in questa parte ch'appertiene alle sentenze ma in tutto il corso dell'opera, per mia naturale inchinazione ho più seguita la natura delle voci che i giri e le soverchie pompe loro, come quegli ch'ho atteso sovra ogni cosa alla facilità et alla chiarezza della orazione, la quale dee aver sempre il poeta inanzi agli occhi.</p>
<p>E per questa cagione ho tenuto che le voci proprie e naturali alla materia, le quali dimandò Aristotile «ornato» per la loro natìa vaghezza, possano dare dicevole ornamento alla composizione. Perché, come dice il medesimo Aristotile nella <title>Retorica</title>, elle portano con esso loro molta chiarezza e dànno agevole via alla intelligenza delle cose. Oltre che l'usare simili voci mostra quella destrezza della quale scrissi nel discorso de' miei <title>Romanzi</title>; cioè, che tali sono che se si descrivesse cosa tale in prosa con l'istesse voci, mutato il numero solo, senza vizio di affettazione si potrebbono lodare gli scrittori di essa. Non dice però questo perché (come io dissi di sopra) non abbia usate le trallazioni come imitatrici delle voci proprie, o almeno in lor luogo già per la necessità trovate e poscia accettate per ornamento, ove hanno potuto dare più dignità o più grandezza a qualche parte che ne abbia avuta bisogno; ma non le ho affettate, come veggo fare a molti, più che le proprie. Non mi sono anco astenuto dalle voci nove, come «fede» per «sozze» et «ave» per «desidera», «imberbe, flutti, ferve» et altre tali ove o la necessità o la vaghezza mi ha chiamato ad usarle. Ne ho formate alcune di novo, come «ammensare» per «prese a mensa», con l'essempio di Dante in simili voci; le quali ho non altrimente derivate da fonti latini che volesse Orazio che i Latini derivassero le voci nuove dai fonti greci. Come veggiamo anco aver fatto il Petrarca con dire «inerme, vessilo, como», e togliendola anco tutta latina, come «ab experto» e «miserere», il che fece egli nondimeno con l'essempio di Dante.</p><p>Vero è che maneggiando materia greca, sono stato costretto ad usare molte voci pellegrine tratte dal greco, alle quali nondimeno ho cercato di dare la desinenza della forma italiana, volendo più tosto dire «Euthimia» ch´«Eutima», «Aresia» che «Aresa», «Idonia» che «Idona», «Eudossia» che «Eudossa», et altre tali che si abbiano potute ridurre all'uso della nostra favella, all'essempio di Vergilio che volle più tosto dire «Sicheo» che «Sicarba» e «Camilla» che «Casmilla». All'essempio del qual Vergilio (che per non parere che sprezzasse in tutto l'antichità volle più tosto dire «fuat» che «sit», «aulai» che «aulae» e «potestur» che «potest»), ho usato anch'io alcuna di quelle voci che in que' primi secoli furo messe nelle scritture, per mostrare di non avere in tutto a schifo quei modi del favellare antico, sapendo che i loro auttori ci furo guide a miglior camino. Ai quali mi è paruto di render qualche grazia con l'usare alcuna delle lor voci, oltre ch'esse poste tra l'altre mi hanno parute portar seco il loro ornamento. Né pure le voci loro trallasciate oggidì, come «isquattra, zobbe, incora, candello» per «candella», e simili, ma alcune delle passate a noi ho io usate, come nelle lor rime ritrovate le ho, quantunque poscia da' moderni siano state alterate, come «trare» per «trarre», «galeoto» per «galeotto»,«ciel» per «cieli».</p>
<p>E non meno ho cercato che i numeri convengano alle cose che loro convenga la convenenza delle voci. E come Vergilio nella sua <title>Eneide</title> ha talora mescolati i dattili con gli spondei, coi proceleumatichi, coi iambi e coi trochei, benché di rado, non volendosi sempre servire del dattilo quantunque fusse più vago e più magnifico degli altri, per fare che i tempi delle voci servissero alla materia; così anch'io alle volte, secondo che mi ha chiamato o velocità o dimora, o gravità, o vaghezza, o allegrezza, o dolore, o timore, o speranza, od altre parti simili, ho usate parole di una sillaba o di due o di tre o di più sino al numero di sette, volendo sopporre agli occhi una velocissima velocità od altra occorrenza che quel numero ricercasse, alterando gli accenti acuti, che son quelli che dànno il numero alle nostre parole, col fargli ora sulle sedi pari, ora sulle impari, ora passando dalla prima alla quarta e dalla quarta alla settima, e variando a tal modo le sedi degli accenti alla variazione delle occorrenti materie; facendo ora regolare da uno accento acuto una sola sillaba, ora due, ora tre, et ora più con la interposizione delle convenevoli consonanti, secondo che mi ha bisognato numero o tardo o veloce, o strepitoso o soave, od aspero o molle, o vero d'altra qualità per dare, quanto più ho potuto, grazia allo stile e splendore alla cosa. E forse questa così minuta diligenza mi ha fatto comparere appresso chi non l'ha considerata, poco diligente, per non avere usato in ciò quel numero et in ogni luogo quella armonia del verso che si usa communemente in ogni materia senza distinzione alcuna, non avertendo che ancora che Vergilio abbia trattate le materie basse (come le cose dei pastori) e le mezzane (come l'arte de' bifolchi e degli altri essercizii della villa) e le magnifiche et eroiche co' versi essametri, che Ennio chiamò longhi, ha nondimeno variati in questa similitudine di versi le sedi e le qualità delle giaciture secondo la natura delle cose ch'egli aveva per le mani, facendo che i numeri abbiano mostrata la diversità nella similitudine del verso quanto al numero dei piedi.</p>
<p>E perché potrebbe essere agevolmente avenuto che io mi fussi in ciò ingannato, come se ingannano più sovente gli uomini ne' loro discorsi che non bisognerebbe, resterò con molta obligazione a Vostra Signoria s'ella, per sua cortesia, degnerà di darmi sino a dieci o a dodici tocchi de que' versi ne' quali ella forse desidererebbe maggior spirito e maggior suono, acciò che veggendogli, o le renda ragione perché così fatti gli abbia, o io possa con l'additamento di Vostra Signoria apparare di comporre gli altri più felicemente e di correggere i composti. Non voglio anco restare di soggiungere qui a Vostra Signoria che non ho tenuto a biasimo nell'opera mia il produrla dal principio della vita di Ercole sino alla sua deificazione, sappendo ch'Aristotele ci insegna che la epopeia non è ristretta a spazio di tempo come è la tragedia, che al sommo non può passar due giorni. La quale auttorità di Aristotile ha confirmata Vergilio con l'<title>Eneide</title>, Omero con l'<title>Odissea</title>, Sillio Italico con l'<title>Africa</title>, e più di tutti l'avrebbe confirmata Stazio se avesse compita la sua <title>Achilleide</title>, la qual morte gli interruppe.</p><p>Resterebbe, Signor Tasso, che, poi ch'ho tocco quanto ha patito il corso di questa lettera le cose generali di questa mia faticosa composizione, io discendessi di canto in canto ad altre cose particolari intorno a ciasuno di loro considerabili. Ma io mi veggo essere tanto oltre trascorso che troppo affaticherei Vostra Signoria s'io volessi più stendermi. Però mi voglio riservare a ragionar del resto allora che per qualche felice fato ci serà concesso l'essere insieme, ove potrò ragionare de' communi studi et avere il suo parere intorno alle cose mie, il quale è appresso me di quella stima che vuole la sua amorevolezza e la sua molta virtù, ch'egli si sia appresso ad ogni spirito gentile. Ché non mi tengo da tanto né son così amatore di me medesimo che non sia per mutar sentenza qualunque volta, proponendomi il meglio, parerà altrimente al vostro candido e sincero giudicio. Ché so troppo bene che nelle cose proprie ci abbagliamo, et è il segno di animo ingenuo il supporre le composizioni sue all'altrui giudicio e non si vergognare (il che ci insegna Platone nei libri delle <title>Leggi</title>) d'imparare le cose che non sappiamo. E specialmente da tale quale è Vostra Signoria, di cui si leggono tante eccellenti composizioni ch'oggimai ella è nelle bocche di tutti i letterati con onorato grido.</p>
<p>Non resterò però di dirle, nel fine di questa mia lettera, che per aver veduti tre de' canti miei fuori senza mio nome, e che essendo avertito d'alcuni miei amici di Toscana che tra alcuni che meco conversavano, et a' quali io era stato cortese come naturalmente sono a chi ha meco conversazione delle fatiche mie, vi era chi voleva comparire imascherato e vestito de' miei panni nel cospetto degli uomini, mi disposi di dar fuori questa parte tale quale io l'avea, volendo più tosto ch'ella fusse veduta così fatta per mia che imascherata tenuta d'altri; o che mi avesse bisognato entrare in nova desputa per mostrare, come mi bisognò fare nel discorso dei <title>Romanzi</title>, che l'opera fusse la mia. E però mi serà carissimo che Vostra Signoria degni di farmi grazia di discorrerla minutamente, non meno intorno alla lingua che intorno alle altre cose che le pareranno degne di riprensione, e significarmi quello che le parerà che meriti di essere corretto. Ché quando io non mi vegga atto a rendere ragione perché così fatto abbia, io riceverò questo suo cortese atto in vece di singolarissimo beneficio.</p>
<p>Ho letto il canto di Vostra Signoria con mio molto piacere. Ma perché ella mi scrive di volerlo richiamare all'incude, io non dirò altro se non ch'egli mi s'è deleguato nelle mani et ha lasciato troppo tosto di dilettarmi, tanto mi è egli paruto fuggirsi leggendolo. La prego bene a portarsi con lui amorevolmente, ché certo io tengo lodevole cosa il sapere levar la mano dalla tavola e non tormentar tanto le composizioni che divengano come inferme, come avenne a Stazio nella sua <title>Tebaide</title>. Sta bene e rende anco grazia un nevo che si scuopra nella bella faccia d'una vaga donzella. E se pure Vostra Signoria ha da adoperare anco la lima intorno a queste due vaghe materie contenute in questo gentil canto, non resterò di dirle che oltre le cose alle quali ella cercherà di dar miglior forma, come mi scrive, non sarebbe se non bene (se però il mio debole giudicio è da tanto che si possa trapporre in così nobil composizione) levare della stanza che comincia: «E ch'avea l'alma sol di gloria vaga», la comparazione, o similitudine che la vogliate chiamare, della idropisia, come troppo umile e non molto convenevole alla grandezza del soggetto. Ché non mancherà a Vostra Signoria cosa e più grande e più magnifica la quale risponderà non solo nel desiderio allo appetito dell'onore e della gloria del cavaliero, ma all'altre parti ancora. Né questo ho io detto per altro a Vostra Signoria se non per darle sicurtà di fare il medesimo liberamente, e con tutta quella caldezza d'animo che, oltre le altre sue singolari virtù, la mi fa amare singolarmente, nelle cose mie, le quali hanno forse tanto bisogno di correzione quanto son degne  di loda quelle di Vostra Signoria; alla quale baciando la mano, molto mi raccomando.</p>
<closer><dateline>Di Ferrara a dì X. di Ottobre, MDLVII.</dateline>
</closer>
</div1>
</body>
</text>
</TEI.2>
