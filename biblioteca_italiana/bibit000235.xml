<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>La civil conversazione</title>
      <author>Stefano Guazzo</author>
    </titleStmt>
    <extent>1059 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000235</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>La civil conversazione</title>
        <author>Guazzo, Stefano</author>
        <editor id="ed">Quondam, Amedeo</editor>
        <publisher>Panini</publisher>
        <pubPlace>Modena</pubPlace>
        <date>1993</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>858.408 - Miscellanea italiana in prosa. 1542-1585</term>
      </keywords>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-04-09T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-04-14T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<div1 n="Dedica"><opener><salute>All'illustrissimo ed eccellentissimo Signore il signor Vespasiano Gonzaga Colonna, duca di Traiete e di Sabbioneta, conte di Rodigo e Fondi, Capitan generale e Viceré di Navarra per la Maestà Catolica.</salute></opener>
<p>Non avranno (come credo) la lunghezza del tempo e dell'imprese levata a Vostra Eccellenza la memoria de piacevoli conviti che già si fecero in questa città con l'intervenimento della sua degnissima persona, e particolarmente di quella cena che fu apparecchiata in casa della contessa Anna Sannazzara.</p>
<p>Dove essendo stata con molte sottili ragioni essaltata solitaria per bocca del virtuoso e onorato signor Silvio Calandra, ella, all'incontro, si diede ad abbassarla e a difendere la conversazione in sì fatta  maniera che le donne e cavalieri quivi presenti restar dibile maraviglia e diletto occupati.</p>
<p>Se queste cose non sono uscite di mente a Vostra Eccellenza potrà anco ricordarsi che nel finire il suo pellegrino disco molta sua modestia e con altrettanto mio rossore soggiunse: — Dove io ho mancato di formare il tempio della conversazione, lascierò il carico al Guazzo d'aggiungervi con la sua maestria i dovuti ornamenti —.</p>
<p>Questo carico, Signor mio illustrissimo, se ben io lo rifiutai allora con la lingua, l'accettai nondimeno col cuore. E trafitto da così dolce stimolo, mi lascia accendere gli spiriti intorno a questa onorata impresa, laonde da quel tempo infin ad ora son venuto come simia imitando il meglio ch'io ho potuto quel primo essempio di Vostra Eccellenza.</p>
<p>Al che fare mi spinse anco il considerare che le contese e gli scandali che perlopiù cadono fra' mortali, non altronde avengono che dal non saper essi usare le convenevoli maniere nel conversare. E perciò m'indussi nell'animo che s'io avessi potuto con la mia fatica insegnar a ciascuno quel che secondo il suo stato si gli convenga, conversando con altri, osservare, avrei fatto opera grandemente al mondo giovevole.</p>
<p>E perché si trova di gran lunga maggiore il numero de' poco intendenti che de' letterati, ed è la conversazione più a quelli che a questi commune, io avendo più riguardo al beneficio universale che alla mia particolar gloria, rimossa ogni ambizione, non ho atteso ad altro più che a farmi intendere da quei che sono alquanto duri d'orecchie.</p>
<p>A questa ragione vorrei bene che dessero luogo i più delicati lettori, e si contentassero di dispensare l'indegnità e la bassezza dell'opera, dove non la troveranno conforme alla grandezza de' loro sublimi intelletti.</p>
<p>Il che spero di conseguire più leggiermente con l'auttorità di Vostra Eccellenza, la quale ha tanta forza che, per essere a lei consecrate e alla sua protezzione raccommandate queste mie fatiche, non sarà alcuno di così mala natura che non faccia violenza a se medesimo  per rispetto di lei e non le gradisca quali esse si siano. Ma non pensi già alcuno ch'io le abbia a lei dedicate solamente in considerazione del carico ch'ella me ne diede, perché quando anco senza questa occasione io da me medesimo mi fossi mi fossi acconcio a questa o ad altra impresa, non perciò mi sarei eletto altro prencipe o protettore. Onde per chiarezza degli animi altrui, io ad eterna memoria faccio fede con questa lettera che se a ciò non m'invitava il comandamento di Vostra Eccellenza, bastavano a costringermi l'eroiche sue virtù, che lo rendono glorioso e immortal nome, oltre ai molti e segnalati favori che dall'infinita bontà sua ho ricevuti, per li quali io sarò con tutta casa mia perpetuamente obbligato.</p>
<p>Viene adunque a quelle faticose e invite mani di Vostra Eccellenza le quali sogliono felicemente essercitare non meno i libri che l'arme, questo mio dialogo della civil conversazione. Il quale tanto più le dovrà esser caro, quanto io presi errore chiamando mio, poiché avendomi essa dato cagione  di scriverlo, ha da esser più suo che mio.</p>
<p>Or non voglio più dire né suo né mio, ma veramente nostro. E sì come quella parte dove io averò seguito i vestigi di lei, sarà ascritta all'illustrissimo signor Vespasiano come sua propria, e suo sarà l'onore, così dove io avrò torto il piede, sarà tutta mia, e a me solo ne resterà il biasimo.</p>
<p>Degni Vostra Eccellenza, in quell' ore che le avanzeranno dall' alte sue imprese e dalle più gravi lezzioni, di far tanto che queste mie fatiche possano gloriarsi d'essere state tra una volta e altra da lei compiutamente lette e conosciute.</p>
<p>Alle quali bacio riverentemente le mani, augurandole felicissima vita,</p>
<closer><signed>di vostro illustrissimo ed eccellentissimo Signore, umilissimo e obligatissimo servitore Stefano Guazzo</signed>
<dateline>Di Casale, il primo di marzo 1574.</dateline></closer></div1>
<div1 type="poesia"><head>Del signor Giovanni Matteo Volpe all'Illustrissimo signor Vespasiano Gonzaga</head>
<lg type="sonetto"><lg><l>Saggio Signor, che de l'antico stolo</l>
<l>de' magnanimi eroi mostrate viva</l>
<l>quella virtù ch'a tanta luce arriva,</l>
<l>ch' Europa illustra e l'uno e l'altro polo,</l></lg>
<lg><l>mirate come s'alzi un cigno a volo</l>
<l>per ubidirvi, e 'n su la destra riva</l>
<l>del Po con dolci note or ne descriva</l>
<l>quale sia 'l conversar, qual l'esser solo.</l></lg>
<lg><l>E perché, o siate solo o in compagnia</l>
<l>col pensier gite e con la lingua dove,</l><l>non giunge lingua né pensier mortale</l></lg>
<lg><l>ecco col vostro essempio a noi la via</l>
<l>questi dimostra, onde qua giù si trove</l>
<l>vera lode e la su vita immortale.</l></lg></lg></div1>
<div1 type="poesia"><head>Del signor Annibale Magnocavalli</head>
<lg type="sonetto"><lg><l>S'a le gravi sentenze io miro fiso</l>
<l>del Guazzo, udir mi sembra il gran Catone;</l>
<l>s'a la dottrina, del divin Platone</l>
<l>legger gli alti misteri ognor m' è aviso;</l></lg>
<lg><l>e s'a saggi precetti, onde diviso</l>
<l>mi tien dal volgo, a Licurgo o a Solone;</l>
<l>s'a la dolcezza, ad Orfeo o ad Anfione</l>
<l>l'agguaglio, o a un angel pur del paradiso.</l></lg>
<lg><l>Ma se i costumi e 'l parlar poi contemplo</l>
<l>di lui e I' opre, ond'ei medesmo adempie,</l>
<l>tutta del conversar l'arte e '1 lavoro,</l></lg>
<lg><l>cui l'assomiglio? Di stupor sì m'empie,</l>
<l>ch'io grido: – Con l'ingegno e con l'essemplo</l>
<l>queste ne rende in terra il secol d'oro –.</l></lg></lg></div1>
<div1 type="poesia"><head>Del signor Bonifacio Magnocavalli</head>
<lg type="sonetto"><lg><l>Adornò il mondo d'un sì eletto e raro</l>
<l>spirto il Monarca eterno in ogni etate,</l>
<l>ch'a gir di paro a l'opre lor pregiate</l>
<l>tant'altri invano poi s'affaticaro.</l></lg>
<lg><l>Fra questi è il Tosco e quei due ch'illustraro</l>
<l>Ferrara e Mantoa, e voi che con purgate</l>
<l>carte del conversar la via mostrate,</l>
<l>saggio scrittor, in stil perfetto e chiaro.</l></lg>
<lg><l>Fur ben eccelsi nei poemi loro</l>
<l>quegli, onde ancor vivran mille e mill'anni,</l>
<l>ma che scrissero, al fin? Romanzi e fole.</l></lg>
<lg><l>Ma voi col don di così bel tesoro</l>
<l>prestate a l'alme ardenti alteri vanni</l>
<l>da volar dritto al bel del sommo sole.</l></lg></lg></div1>
<div1 type="poesia"><head lang="lat">Annibalis Magnocaballi</head>
<lg type="nc" lang="lat"><lg><l>Civiles hominum, mores sermoque venustus,</l>
<l>facta simul terris candida corruerant.</l></lg>
<lg><l>Guatius at mores civiles comptaque verba,</l>
<l>facta simul terris candida restituit.</l></lg>
<lg><l>Ducere quisquis aves vitam rectam atque beatam</l>
<l>hoc duce securam iam tibi carpe viam.</l></lg></lg></div1>
<div1 type="poesia"><head lang="lat">Ioannis lacobi Bottatii equitis</head>
<lg type="nc" lang="lat"><lg><l>Multum Sparta suo quondam generosa Lycurgo</l>
<l>debuit et multum martia Roma Numae.</l></lg>
<lg><l>Sed tibi nunc natale solum plus debet alumno,</l>
<l>quod plus officio consilioque iuvas.</l></lg>
<lg><l>Primum namque mones proprium cuiusque decorum,</l>
<l>quod miro ingenio promis et arte nova.</l></lg>
<lg><l>Tum studia et mores diversae aetatis, honores</l>
<l>omnigenumque hominum dissimilesque gradus.</l></lg>
<lg><l>Denique congressus et qua ratione parentur</l>
<l>civiles, varios hic tua scripta notant.</l></lg></lg></div1>
<div1 type="poesia"><head lang="lat">Lodovici Caninae</head>
<lg type="nc" lang="lat"><lg><l>Si tibi Tyrrhenae sermo vernaculus orae,</l>
<l>lector amice, placet, cultaque verba simul;</l></lg>
<lg><l>si numeris plenum cunctis legisse volumen,</l>
<l>atque animum solidis excoluisse bonis;</l></lg>
<lg><l>si novisse iuvat civilis dogmata vitae,</l>
<l>quam belle utilibus dulcia mista sient;</l></lg>
<lg><l>si placidis viguisse iocis salsoque lepore</l>
<l>et cordi et reliquis gratior esse viris,</l></lg>
<lg><l>quilibet ut tecum cupiat convivere, mores</l>
<l>nec valeat quisquam carpere iure tuos.</l></lg>
<lg><l>Guacion, haud alium quaeras, exactius illo</l>
<l>nemo (crede mihi) quod petis exequitur.</l></lg>
<lg><l>Quippe Periclis habet linguam, mentemque Solonis,</l>
<l>socraticum pectus pindaricumque melos.</l></lg>
<lg><l>Quis homines omnes ad se dulcedine mira</l>
<l>admirabundos attonitosque rapit.</l></lg></lg></div1>
<div1 n="Dedica"><opener><salute>Al virtuoso et onorato cavaliere, il signor Claudio Peschiera, Stefano Guazzo.</salute></opener>
<p>Se vogliamo diligentemente considerare come e onde avenga che non pure la gente roza e ignorante, ma gli uomini d'alto intendimento siano fra loro tanto differenti nel giudicare le cose altrui, noi di ciò scopriremo più d'una cagione: perciò che sono alcuni che stimano le cose più o meno, secondo che sono più e meno conformi alla natura loro, onde non è maraviglia se vi è chi tiene più conto della chiara e sentenziosa brevità  di Salustio che della dolce e insaziabile e eloquenza di Marco Tullio, e rimane  più sodisfatto dell'arguta piacevolezza d' Ovidio che della  reverenda gravità di Virgilio; e s'altri rende più onore alle prose del Guicciardini che a quelle del Boccaccio, e più alle rime del Bembo che a quelle del Petrarca. Ma sì come costoro hanno fondato le sentenze  loro sopra qualche ragione, così ve ne sono altri i quali sentendosi per natura  più inclinati ad uno autore che ad un altro, si lasciano inavedutamente condurre a stimar più o meno l'opere loro di quel che debbono. Altri poi dalla falsa imaginazione abbagliati, o dall'altrui auttorità  sospinti, si trovano, non senza vergogna loro, aver alcuna volta lodato e biasimato un medesimo componimento, secondo che fu presentato sotto il nome or d'un famoso e or d'un vile auttore.</p>
<p>Per tutte queste cose io, signor Cavaliere, m'imagino che non così tosto uscirà fuori questo mio dialogo, il quale degnaste di raccogliere in casa vostra e pigliar carico di farlo stampare in cotesta illustre città, come se ne faranno diversi giudicii. Già sto aspettando chi con qualche ragione giudichi lo stile esser meno grave di quel che convenga alla materia, e chi con ragione contraria gli si opponga. E forse anco soggiungerà alcuno ch'io doveva, nel disporre l'opera, seguir compiutamente l'ordine di Aristotele, e qualche altro se ne resterà meco nella mia opinione. E brievemente chi l'accuserà, chi lo scuserà, chi lo biasimerà in tutto, e chi per aventura lo lauderà in parte, e chi seguendo la molta o poca affezzione mi sarà benigno o severo giudice.</p>
<p>Ora a voi mi rivolgo, e vi prego che avendomi aiutato a dar luce a quest'opera, m'aiutiate anco a mantenerla  viva, e non lasciarle oscurar la sua fama. E se per caso la vederete motteggiata da qualche rigoroso censore, vi piacerà, senza contender con lui, di raccordargli che se ben tutti non possono giungere  alla sublime altezza dell'opere sue, egli non dee però esser facile nel giudicare, perché il giudicio è simile, s'io non mi inganno, ad un bersaglio, verso il quale tutti drizzano volentieri la saetta, ma  pochi gli si accostano, pochissimi lo toccano su l'orlo, e quasi niuno lo ferisce nel mezo; il che diede occasione al poeta di dire:</p>
<p><quote rend="block">Che i perfetti giudici son sì rari.</quote></p>
<p>Io non voglio poi che stiamo a rispondere a certi crocifissori, de' quali non ho fatto di sopra alcuna menzione, che son quelli che a guisa de' fiscali e giudici del maleficio vanno formando processi contra l' opere nuove, e senza aver pazienza di leggerle compiutamente, s'appigliano in su le prime carte  a qualche voce meno toscana o ad altro simile difettuzzo per condennarle subito alla morte. Né voglio che di questi prendiamo alcuna vendetta, poi che sono assai castigati da quel veleno che dentro gli rode e consuma e rende l'anima loro nel cospetto degli uomini sani odiosa e puzzolente.</p>
<p>Ma facciano pure ed essi e gli altri quel giudicio che loro pare, che a me con tutto ciò non torranno mai ch'io non abbia virtuosamente speso il tempo intorno ad una segnalata impresa, con la quale scoprendo il mio altissimo animo avrò aperti gli occhi e data occasione  a più felici scrittori di venir per questa via giovando al mondo, e sodisfacendo per me interamente a così grave debito.</p>
<p>Vivete felice e sicuro che della cortesia e bontà vostra sarò in ogni tempo ricordevole.</p></div1>
<div1 n="Epistola"><opener><salute>Al signor Stefano Guazzo Gabriello Frascati </salute></opener>
<p>Non oserei io già negare in tutto che la somiglianza della complessione e degli studi,  lo stesso influsso celeste, o genio sopraceleste, o genio sopra celeste, e anco l'affezione e osservanza che sì truova in me verso Vostra Signoria, non m'abbiano fatto sentire maraviglioso gusto e singolar compiacimento nel leggere il vostro libro, di cui mi voleste favorire insieme con la vostra presenza; e che e che di più l'avervi io sentito a ragionar meco pur allora non mi lasciasse impressa nell'animo quella sì grata armonia che fanno insieme la pronunzia co' vostri concetti, sì che in leggendo poi mi pareva proprio di sentirvi favellare in persona, di maniera tale che</p>
<p><quote rend="block">Io 'l dissi, il dico e 'l dirò fin ch'io vivo,</quote></p>
<p>di non aver mai sentito tanto godimento nell'animo d'altra lezzione, quanto del vostro discorso intorno la civil conversazione.</p>
<p>Ma qual uomo è privo di questi miei legami (che potrebbe forse dir alcuno che 'l troppo amor ch'io vi porto mi fa goder tanto nelle vostre cose) e che non sia in tutto privo di giudicio delle buone scritture, che non debbia restar pago di questa vostra composizione? Voi intorno la materia che trattate della filosofia morale avete con tanta diligenza raccolto il meglio che n'abbiano trattato giamai in tutti i tempi i migliori scrittori,  che sì come le api dai fiori e frutti raccogliendo il più spiritoso ne compongono il favo loro, onde e gli dii ne ricevono il sacrificio con la cera e gli uomini ne godono per lo mele, così da questo vostro componimento e Iddio n'è glorificato e gli uomini ammaestrati.</p>
<p>E quale sorte d'uomini o di donne v'ha, per saggi e isperimentati che Siano nello stato loro, che dal leggere questo vostro libro non imparino qualche cosa e non si sentano movere quella sinderesi della propria conscienza in dir ciascuno fra se stesso: — Io errava in questo —. Oltre che con la vostra industria avete levato alla filosofia vecchia quelle giornee fatte all'antica, che muovono a riso fino i fanciulli della nostra età, e l'avete sì garbatamente vestita de' portamenti d'oggidì, ch'ella se ne va con ammirazione insieme e dilettazzione d'ognuno a conversare amorevolmente con tutti. Perloché se di Socrate si diceva ch'egli condusse la filosofia di cielo nelle città, molto meglio si può dire che l'abbiate ridotta dalle scuole de' sofisti nella conversazione civile.</p>
<p>Intorno poi alla forma della vostra opera molto ben vi si conviene quel «<foreign lang="lat">materiam superabat opus</foreign>»,  perché voi con la vaghezza del dialogo platonico avete sì bene congiunto l'ordine della dottrina aristotelico, che né questo ci fastidisce, né quello vi disturba. La gravità della prima disputa fa innalzare l'animo a star attento a quanto si è ha da seguire, e la dolcezza del vedere posto in essecuzione quanto si è al lungo insegnato nell'epilogo del gentil essempio del convito, ristora la stanchezza dell'animo in aver atteso ad apparar tante cose.Sì che non solo nuova è tale invenzione, ma d'alto pensiero e degna d'imitazione per lo innanti.</p>
<p>Chi non resta poi stupefatto della distribuzione ch'avete fatto di tanti  proverbi, di tante sentenze e di tanti essempi, cosí antichi come nuovi? Non solamente posti tutti si bene a suo luogo, che paiono nati per essere ivi collocati e non altrove, ma come gemme compartite a giusti intervalli per un fregio d'oro, se ne vengono ogni poco spazio l'un dopo l'altro, che quasi s'aspettano che non possano tardare a trovarne alcuno, lette che si siano alcune righe. E sono tutti sí gentili e tengono sì desto e allegro il lettore, che a me è stato mistieri più di molte volte interrompere il corso del leggere con un ridere fra me stesso e dire: — Oh, com'è buono! —.</p>
<p>Queste in vero sono doti proprie del mio signor Stefano, corona degli scrittori, poiché conforme alla materia, di che tratta delle conversazioni, ha servato egli maniera di scrivere non commune ma appropriata per essempio e norma vera di quanto s'insegna. Sì che bisogna dire o che voi sete un pelago ampissimo di dottrina e di varietà di stile, e che sapete accommodare il suo proprio ad ogni soggetto, o che 'l cielo, la natura e il vostro giudicio c'ha fatto tale apposta per iscrivere cosi fatte composizioni. E perciò potete essere meritamente in ciò chiamato unico al mondo.</p>
<p>Non voglio io perciò aver detto questo intorno a coteste vostre doti, osservandissimo Signor mio, perché s'abbia ad inferire alcuno che l'altre parti della scrittura siano men che perfette, essendo che avete osservato sì minutamente in fare scielta e delle parole migliori e delle frasi più leggiadre, che '1 vostro libro solo basterebbe quasi ad insegnare nonché le regole di bene scrivere, ma le varietà degli stili secondo l'occorrenze, o d'innalzarsi con periodi lunghi e tragici o d'andare nel mezo con ragionamenti comici o di brevi cesure in meglio isprimere gli affetti dell'animo.</p>
<p>Oltra che mirabil felicità e d'ingegno e di studio avete mostrato nella tessitura delle parole, che sí dolcemente s'accoppiano insieme leggendole, che pare una nave che a vele piene vada a seconda del fiume, senza quasi fare strepito nell'onde. Né vi si trovano quegli straordinari trapposti che rompono e isturbano il corso, come i zattoli e le pietre grosse ne' sentieri a chi corre per le poste in fretta.</p>
<p>Ma eccomi ove mi conduce questa dolcezza di parlare della dolcezza ch'io ho sentita nel leggere il vostro libro, signor Stefano mio virtuosissimo, ch'io sono al fin del foglio senza avere appena cominciato a raccontare le vostre degne lodi.</p>
<p>State sano che Dio vi feliciti.</p>
<closer><dateline>Il dì di san Martino 1575. Di Castelnuovo</dateline></closer></div1>
</front>
<body>
<div1 type="sezione"><head>LIBRO PRIMO</head>
<argument><p>Si tratta in generale de' frutti che si cavano dal conversare e s'insegna a conoscer le buone dalle cattive conversazioni.</p></argument>
<div2 type="introduzione"><head>Proemio</head>
<p>Andai l'anno passato a far riverenza in Saluzzo all'illustrissimo ed eccellentissimo signor Lodovico Gonzaga duca di Nevers, mio antico patrone e benefattore, rallegrandomi ch'egli fosse venuto in Italia luogotenente generale del cristianissimo re Carlo IX. Il qual grado s'egli non s'avesse acquistato per adietro col proprio valore e con la servitù già fatta per lo spazio di ventidue anni alla real corona, e particolarmente quel giorno che combattendo virilmente nell'età di diecenove anni rimase prigione nella battaglia di San Quintino, poteva bastare a farlo meritevole d'un tanto carico il sangue ch'egli sparse, otto mesi sono, nel suo ritorno in Francia tra i rebelli della catolica fede, e le piaghe che ancora non ci lasciano certa speranza della sua vita.</p>
<p>Or per non mi torcer dal mio viaggio di Saluzzo, trovai quivi il cavalier Guglielmo mio fratello, il quale, se bene io aveva veduto in Francia due anni avanti, non mi parve più desso, così debole, afflitto e contrafatto era rimaso per la violenza d'una lunghissima febre quartana e d'altre gravi indisposizioni. Delle quali avendone egli fatto meco querela, io che non mi contento d'amarlo come fratello minore, ma l'osservo come maggiore, mi lasciai dalla squallidezza del suo volto e dalla debolezza della voce tirar le lagrime sugli occhi. Ma per non accrescere con la mia pietà l'opinione ch'egli aveva del suo male, feci tosto resistenza a me medesimo e con più forte sembiante cominciai a dargli speranza di poter ricoverare la salute con la vista de' suoi congiunti, che l'aspettavano a braccia aperte, e col consiglio di qualche valente medico di questa città.</p>
<p>Dove essendo poi venuto il signor Duca a visitar la serenissima principessa Leonora d'Austria sua cognata, e inteso il giusto desiderio di casa nostra, si contentò nel partirsi per Saluzzo di lasciarcelo qua per lo spazio ancora di sei giorni.</p>
<p>E con tutto che a noi paresse bene di raunar per questa cagione il Collegio di questi eccellenti medici, nondimeno, sentendosi ormai stanco per le lunghe purgazioni e soprastandoci già il verno, avisò di riserbar questa cura insino alla primavera, nel qual tempo sperava d'essere in Italia con buona grazia del suo Signore, non solamente per cercar rimedio di risanarsi o di preservarsi da maggior male, ma per passar con riposo il rimanente della vita sua.</p>
<p>Mentre ch'egli stava in questa deliberazione, ecco venire il signor Annibale Magnocavalli, nostro non meno di stanza che d'animo vicino, il quale oltre al titolo ch'egli ha conseguito d'eccellente filosofo e medico, è tenuto, per la diversità delle scienze, nel numero di quelli che si chiamano universali, e si rende con la gentilezza de' suoi costumi tanto amabile, che io non mi maraviglio, se nel poco d'ora ch'egli stette col Cavaliere, gli accese nell'animo, con graziosi ragionamenti, un ardente desiderio di goder più lungamente della sua dolce compagnia.</p>
<p>Né perciò fu men caro al signor Annibale l'aver trovato mio fratello secondo il suo cuore: onde tirati da subita e scambievole benivolenza s'invitarono l'un l'altro a rivedersi con più agio. E fu tale la cortesia del medico, che rompendo la visita che gli voleva rendere il Cavaliere, venne il dì seguente a trovarlo ancora a tavola in su la fine del desinare.</p>
<p>Dopo il quale ritirati amendue nelle picciole e rimote stanze dove io soglio tener riposti più per ornamento che per studio alcuni pochi libricciuoli, passarono gran pezzo di quel giorno; e così fecero gli altri tre vegnenti, con molti lodevoli discorsi, i quali si compiaceva poi mio fratello di raccontarmi la sera. E perché mi parvero conditi con tanto di sale che si potessero per lungo tempo a beneficio de' posteri conservare, io dopo la partenza di mio fratello infino a quest'ora son venuto raccogliendo i loro ragionamenti, i quali furono simili, in sostanza, a quei che seguono.</p></div2>
<div2 type="dialogo"><head>Cavaliere e Annibale</head>
<sp><speaker>Cavaliere</speaker>
<p>Io rendo, signor Annibale, infinite grazie a Dio, il quale avendomi data una lunga e forse incurabile infermità per purgare questa meschina anima di qualche umor peccante, mi dia anco talora i mezi da poter passare con minor noia il male, come son certo ch'egli mi concederà oggi per la grata presenza vostra, dalla quale ricevo tanto giovamento quanto non so isprimere.</p></sp>
<sp><speaker>Annibale</speaker>
<p>S'io ho ragione d'amarvi, signor Cavaliere, per molti rispetti, ben a ciò mi sento obligato per vedervi accettare dalla mano di Dio ottimo massimo, da cui tutto procede, l'infermità vostra, e per la cristiana modestia che dimostrate nel pigliarne la colpa sopra di voi. Questo nel vero è sentimento convenevole alla croce che portate nel petto. Ma non voglio già tanto lodarvi per questa cagione, ch'io non vi dia anco un poco di biasimo (perdonatemi s'io tratterò liberamente con esso voi) per l'indisposizione vostra, la quale chiamando quasi incurabile, mostrate di diffidarvi che colui che ve l'ha data non possa o non voglia anco levarla. Dell'opinione poi che avete della mia presenza, non voglio né biasimarvi né lodarvi: ma vi potete ben render sicuro che a quei segni d'amore ch'io non vi so rappresentar esteriormente, sodisfaccio a pieno con l'intimo affetto dell'animo mio ben disposto a servirvi. Ma non vi incresca, di grazia, raccontarmi lo stato vostro, non già come a medico, perché poco o nulla vi gioverebbe, ma come ad amico, a cui non s'abbiano a celare i vostri accidenti.</p></sp>
<sp><speaker>Cavaliere</speaker>
<p>Già mio fratello m'ha promesso di voi tutto ciò che si possa aspettare, e da valoroso medico e da singolar amico, ma dovendo io ritornare in Italia nella stagione più atta alla cura degli infermi, io aveva pensato d'aspettare a quell'ora a scoprirvi le mie piaghe, e fra l'altre quella del cuore, il quale mi sento oppresso da così grave malinconia, che non senza ragione mi pare d'aver detto che 'l mio male sia forse incurabile, poiché ha stancati invano quasi tutti i medici di Parigi e della Corte di Francia.</p></sp>
<sp><speaker>Annibale</speaker>
<p>Per quello che tocca all'infermità del corpo, s'hanno veramente (quando non vi stringa alcuna presente necessità) a riserbare i medicamenti fin dopo il verno. Ma per quello che riguarda l'infermità dell'animo, voi dovete usar in ogni tempo gli opportuni rimedii, col procurare a tutto vostro potere i modi di rallegrarvi e di scacciare quei noiosi pensieri che tanto vi molestano.</p></sp>
<sp><speaker>Cavaliere</speaker>
<p>Io non manco già di spendere volentieri tutto quel tempo che m'avanza dalla servitù mia in qualche onesto piacere, ma con tutto ciò non si rischiarano punto i miei torbidi pensieri.</p></sp>
<sp><speaker>Annibale</speaker>
<p>All'infermo importa oltremodo il poner mente a quelle cose che gli giovano e a quelle che gli nocciono, per poter fuggir queste e seguir quelle. E perciò loderei che vi veniste ricordando di quelle cose che per lunga osservazione avete trovato che abbiano accresciuta o scemata questa vostra afflizzione d'animo, o malinconia, che chiamar la vogliamo.</p></sp>
<sp><speaker>Cavaliere</speaker>
<p>Parmi d'aver chiaramente conosciuto che la conversazione di molti mi dia affanno e molestia, e per lo contrario la solitudine sia un refrigerio e alleviamento de' miei travagli. E se bene per servigio del mio Prencipe mi conviene conversare nonché con gli altri gentiluomini suoi servitori, ma in Corte del Re discorrendo e negoziando con molte persone di diversi paesi e nazioni, faccio però questo ufficio contra la volontà mia, e vi vado come la biscia all'incanto, perché io sento che 'l mio spirito s'affatica oltremodo nell'attendere ai ragionamenti altrui e nel pensare alle debite mie risposte, e nello stare con quello rispetto e con quelle osservanze che richiede la qualità delle persone e l'onor mio. Il che non è altro che pena e soggezzione.</p>
<p>Ma quando mi ritiro nelle mie stanze o per leggere o per iscrivere o per riposare, io riscuoto la mia libertà e le allargo il freno in maniera che non avendo ella a dar conto di se stessa ad alcuna persona, è tutta rivolta a gratificarmi e a porgermi maraviglioso piacere e conforto.</p></sp>
<sp><speaker>Annibale</speaker>
<p>Credete voi che se continovaste lungo tempo quella vita solitaria, diverreste sano?</p></sp>
<sp><speaker>Cavaliere</speaker>
<p>Questo non ardirei d'affermare.</p></sp>
<sp><speaker>Annibale</speaker>
<p>Ora sì ch'io comincio a temere che cotesta infermità non sia forse incurabile.</p></sp>
<sp><speaker>Cavaliere</speaker>
<p>E io comincio a vedere dalle vostre parole che voi sete quell'uomo libero che m'avete detto. Ma se quei che mi doverebbono accrescer l'animo mi spaventano, come potrò io confortarmi da me stesso?</p></sp>
<sp><speaker>Annibale</speaker>
<p>Orsù, signor Cavaliere, confortatevi, che 'l vostro male è facilissimo a curarsi.</p></sp>
<sp><speaker>Cavaliere</speaker>
<p>Voi avete in mano l'arma d'Achille, con la quale ferite e sanate.</p>
<p>Ma bisogna bene che di queste due proposte contrarie una sia falsa.</p></sp>
<sp><speaker>Annibale</speaker>
<p>E l'una e l'altra è vera, perché non pure i medici di Francia, ma di tutta Europa, né Esculapio istesso, non vi recherebbono mai con alcuno medicamento, o semplice o composto, se non con gran difficultà, una dramma di salute, mentre che voi nelle operazioni vostre continuaste a procedere (sì come veggo che voi fate) contra l'intenzione loro. Dall'altra parte, io così per le cose da voi raccontate, come per alcuni segni ch'io comincio a scoprire in voi, posso assicurarvi che 'l vostro male è facile a curarsi, perché la medicina è nelle vostre mani, e con essa in brieve spazio di tempo vi potete risanare. E per dichiararmi, vi faccio sapere che per levare il male bisogna primieramente che vi disponiate di levar la cagione.</p></sp>
<sp><speaker>Cavaliere</speaker>
<p>Come leverò io questa cagione, se non la conosco?</p></sp>
<sp><speaker>Annibale</speaker>
<p>Ella è, se nol sapete, la falsa imaginazione vostra, con la quale, a guisa di farfalla, gite con diletto procacciando la vostra morte, e in iscambio di consumare il male, voi lo nodrite: perché pensando di ricever alleggiamento per mezo della vita solitaria, vi tirate addosso una soma di mali umori, i quali come ribelli dell'allegrezza e della conversazione, si concentrano nelle viscere e cercano di nascondersi nelle solitudini conformi alla natura loro. E sì come le chiuse fiamme sono più ardenti, così essi con maggior impeto consumano e distruggono il bel palazzo dell'anima vostra. Onde vorrei che lasciando questa sinistra credenza con la quale vi sete fino ad ora medicato a rovescio, cominciaste a mutar stile e a proporvi la solitudine per veleno e la conversazione per antidoto e fondamento della vita, disponendovi di perder l'affezzione a quella come a concubina, e di ricever in grazia quest'altra come legittima sposa.</p></sp>
<sp><speaker>Cavaliere</speaker>
<p>Io ho pur udito molti onorati medici conchiudere, e questo ci conferma la sperienza, che a conseguire la salute del corpo è utile e necessaria la sodisfazzione dell'animo.</p></sp>
<sp><speaker>Annibale</speaker>
<p>Egli è il vero. Or che volete dir per questo?</p></sp>
<sp><speaker>Cavaliere</speaker>
<p>Che se questo è vero, egli è anco il vero che la solitudine mi giova al corpo, perché mi diletta l'animo. Che dite ora?</p></sp>
<sp><speaker>Annibale</speaker>
<p>Già vi ho accennato che 'l diletto della solitudine (considerata la vostra complessione) è falso. Ora ve lo confermo per questa ragione: che il vero diletto (parlando umanamente) è quello che naturalmente apporta piacere a tutte le persone in universale, e perciò la solitudine, quantunque sia grata agli uomini oppressi da malinconia, non è però aggradevole, anzi è noiosa a tutti gli altri uomini. Di che sarete più chiaro, se vi ricorderete che alcune donne gravide si rivolgono a mangiare di quelle cose che tutte l'altre persone hanno a schifo, né perciò abbiamo a dire che quei cibi siano piacevoli, perché se ben piacciono a quelle donne, sono però communemente dispiacevoli a tutti. Ma quando il malinconico e la gravida saranno liberi, l'uno dalla falsa imaginazione e l'altra dal gusto alterato, avranno estremamente in odio le dette cose.</p></sp>
<sp><speaker>Cavaliere</speaker>
<p>Voi mi fate ora dubitare ch'io non stia peggio di quel ch'io sento, percioché volete inferire ch'io sia nel numero di quei malinconici, i quali hanno talmente offuscato il cervello, che non discernono il zuccaro dal sale. Ma s'io non m'inganno, ho nel corpo infermo la mente sana, e 'l mio diletto è commune agli altri uomini di buon gusto. E con tutto che ad alcuni sia grata la conversazione, conosco però molti uomini di gran valore e d'alto intendimento, i quali aborriscono le compagnie, e hanno così per proprio nodrimento la solitudine, come i pesci l'acqua, in modo che o io sono in tutto fuori del mio buon senno, o che la definizione da voi data al diletto non ha la sua perfezzione, conciosiaché non solo la conversazione ma diversi altri diletti sono a molti aggradevoli e a molti increscevoli: come aviene de' giuochi, delle feste, della musica e d'altri diporti, dai quali una gran parte degli uomini s'allontana e più volentieri s'accosta a cose gravi, e questi sono perlopiù uomini di qualità e fuori della volgar gente.</p></sp>
<sp><speaker>Annibale</speaker>
<p>Piaccia pure a Dio che così io non abbia mai cagione di dubitare che sia offeso il vostro cervello, come non fu mio pensiero di dirlo: il che s'io dicessi, non voi ma io sarei il mentecato.</p>
<p>La definizione ch'io ho assegnata al diletto non va punto a terra per le vostre ragioni, ma più tosto si fortifica, perché questi a cui dispiacciono i giuochi, la musica, le feste e le conversazioni, hanno o per lungo studio o per grandi speculazioni o per altro accidente fatto un abito malinconico; e se ben fosse al mondo maggior copia di questi che degli altri, non possiamo dire che facciano numero in questo caso, perché in quei piaceri hanno perduto il gusto per accidente e non per natura, posciaché essi naturalmente dilettano.</p>
<p>E con la medesima ragione dobbiamo porre quest'altro fondamento, ch'essendo l'uomo animal sociabile, ami di natura sua la prattica degli altri uomini e abbia in odio la solitudine, e facendo il contrario offenda l'istessa natura: del qual peccato molti hanno fatta la penitenza, percioché alcuni con lo star rinchiusi in quelle volontarie prigioni, divengono squallidi, macilenti, gialli e ripieni di sangue putrefatto, col quale si corrompe anco la vita e i costumi, per modo tale che alcuni pigliano della natura delle fiere selvaggie, altri s'avviliscono e temono l'ombre e le pitture.</p>
<p>Lascio di raccontarvi i casi avvenuti a diversi uomini, i quali per lo stare lungo tempo in solitudine sono entrati in così forti e farnetiche imaginazioni, che hanno dato soggetto di riso e di compassione. Onde per le cose che si leggono presso a' nostri dottori e per quelle ch'io ho vedute, non mi pare punto strano essempio quel che volgarmente si racconta d'un meschino, che pensando d'esser trasformato in un grano di miglio, stette lungo tempo senza metter il piè fuori della camera, temendo che i polli non corressero a dargli del becco e inghiottirlo.</p>
<p>E sì come a così fatti malinconici non si può levar la falsa imaginazione se non con inganni e con molta fatica, così altri o con acqua o con fuoco o con ferro o con precipizio si sono tolta la vita, o nel finire i loro giorni con natural morte hanno lasciato chiaro testimonio della pazzia loro: sì come fece quel malinconico ateniese, il qual rifiutando non meno in morte che in vita la conversazione degli uomini, lasciò sopra la sua sepoltura questi versi:</p>
<p><quote rend="block"><lg><l>Qui giaccio e non son più quel ch'io fui pria;</l>
<l>non cercar del mio nome, o tu che leggi:</l>
<l>vattene, col mal fin che Dio ti dia.</l></lg></quote></p></sp>
<sp><speaker>Cavaliere</speaker>
<p>Io per questo capo rimango sodisfatto e vi concedo che la solitudine sia nemica della salute. Ma vorrei sapere qual beneficio posso all'incontro aspettare dalla conversazione, poiché per un uomo ch'io trovi a mio gusto, me ne vengono avanti più di cento, i quali o per ignoranza o per alterezza o per bestialità o per ambizione o per malignità o per cavillazione o per mala creanza mi conturbano il sangue in sì fatta maniera, che l'animo e 'l corpo ne ricevono gravissimo danno.</p></sp>
<sp><speaker>Annibale</speaker>
<p>Di ciò non mi maraviglio, perché maggiore è il numero degli imperfetti che de' perfetti; tuttavia voi dovete, in quanto per voi si può, allontanarvi da quelli e accostarvi a questi. E poiché l'età nostra ha pigliato tanto la qualità del ferro, che non si trovano più di quegli uomini del secol d'oro con cui possiate conversare, bisogna recarsi a mente quel volgarissimo proverbio de' contadini: che non si vuole restar per gli uccelli di seminar il grano. E così non si vuole restar per le male compagnie d'andar fuor di casa e pratticar con gli uomini e fare i casi suoi.</p>
<p>Sì come, dovendo voi andare da Padova a Venezia, non restereste, per non perder l'occasione, d'entrar in una di quelle barche dove si trovano talora uomini, donne, religiosi, secolari, soldati, corteggiani, tedeschi, francesi, spagnoli, giudei, e altri di diverse nazioni, qualità e professioni. E perciò debbiamo costringere la volontà nostra e farla alcuna volta contentar di quel che le dispiace, onde ne segua di necessità virtù.</p>
<p>Né voglio tacervi che i luoghi e i tempi m'hanno talora sforzato a trovarmi più col corpo che con l'animo in compagnia di persone poco a me aggradevoli, e dissimili in tutto dalla vita e dalla professione mia, dalle quali non m'era lecito ritirarmi, per non acquistar nome o di troppo savio o di poco amorevole. E quantunque da principio io m'attristassi, nondimeno io mi partiva poi lieto e contento, conoscendo d'aver secondato gli umori altrui e lasciata buona opinione di me, e d'essere, come si dice, riuscito con onore. Sì che, quando voi averete rotto questo ghiaccio e sarete dopo lungo abito avvezzo a tolerar con buono stomaco la compagnia di così fatte persone, voi conoscerete che se non porterà giovamento alla salute vostra, non sarà anco dannosa.</p></sp>
<sp><speaker>Cavaliere</speaker>
<p>La lingua vostra mi manifesta la conoscenza che avete delle cose appartenenti non meno alla virtù dell'animo che alla salute del corpo. E perché io odo volontieri così fatti ragionamenti, se a voi non fosse discaro, a me sarebbe carissimo che tra noi si venisse ricercando qual sia più giovevole allo stato dell'uomo, o la solitudine o la conversazione. Che non vorrei talora che m'insegnaste a pigliar una medicina, dalla quale me ne risorgesse salute al corpo e infermità all'animo; il che non mi soffrirebbe il cuore di fare, anzi amerei più tosto di finir con gran disagio la vita mia in un deserto.</p></sp>
<sp><speaker>Annibale</speaker>
<p>Sono alcuni occhiali che fanno veder le cose più grandi di quel che sono, così il vostro cortese affetto vi fa eccedere il vero nel giudicio del mio sapere, il qual non giunge di gran lunga a quella conoscenza che voi dite. Ma non è però così debole che non comprenda che 'l cavaliere il qual mi chiama in questo campo è molto ben fornito e d'arme e di valore. Tuttavia, senza consumar più tempo in iscusar l'ignoranza mia, aspetto con lieto animo d'intendere i fondamenti dell'opinione vostra, la qual pare che inchini alla solitudine, per rispondervi non già scienzialmente, ma secondo che mi sarà aperta la strada dal poco lume del mio debole intelletto.</p></sp>
<sp><speaker>Cavaliere</speaker>
<p>Non aspettate già ch'io entri in campo per sottil disputante contra di voi, perché non appresi mai i luoghi donde si cavano gli argomenti, e quel ch'io dico è più per opinione che per intelligenza. Ma desidero bene di darvi cagione d'insegnarmi, più per intendere che per contendere, ed è sì grande il piacere ch'io sento, mentre voi respondete alle mie dimande, ch'io posso dir con Dante:</p>
<p><quote rend="block"><lg><l>Tu mi contenti sì quando tu solvi,</l>
<l>che non men che saper, dubbiar m'aggrada.</l></lg></quote></p></sp>
<sp><speaker>Annibale</speaker>
<p>Tutto ciò attribuisco all'umanità vostra. Or qui non resterò di dire che se vogliamo affrettarci e correre con un salto a ricercar le qualità della solitudine e della conversazione, e quante spezie ve ne siano, e come s'intendano, tosto saremo d'accordo, né accaderà spender molto tempo nel contender fra noi. Onde io desidero che si differiscano e tengano alquanto sospese queste particolarità, e si tratti primieramente di questa materia in generale, accioch'io abbia occasione di goder più lungamente de' vostri grati e virtuosi ragionamenti. Ma non voglio anco lasciar, come geloso della salute vostra, di ricordarvi che cotesta indisposizione non ha bisogno che voi affatichiate punto lo spirito intorno a sottili considerazioni, perché molte volte con lo studio del contradire e con lo sforzarsi di far prevalere la sua opinione, si infiamma, si risolve e si distrugge il corpo, e ne seguono spesso delle distillazioni, le quali ingannano molti medici e gli costringono a giudicare che siano procedute da contrarie cagioni. Onde vi essorto non mettere in questo ragionamento molto studio, per ben vostro e per mio ancora, perché mi darete manco che fare nel rispondervi.</p></sp>
<sp><speaker>Cavaliere</speaker>
<p>Io non sono di quegli ambiziosi che per aventura ciò fanno con grande studio e con intenzione di prevalere agli altri, anzi vi dirò semplicemente e senza affettazione quelle cose che mi ricorda già aver udite da qualche virtuoso, e che mi saranno dettate da un certo spirito di ragione, rimettendomi poi al sano e perfetto giudicio vostro.</p></sp>
<sp><speaker>Annibale</speaker>
<p>Io veramente lodo che i nostri ragionamenti siano più tosto famigliari e piacevoli che affettati e gravi, e vi protesto che per la parte mia vi farò bene spesso, quando mi verrà in acconcio, udire de' proverbi che s'usano fra gli artefici e delle favole che si raccontano presso al fuoco, così perché la natura mia si pasce oltremodo di questi cibi, come per dare a voi occasione di far il medesimo, e d'attendere con questa maniera non meno alla salute del corpo che a quella dell'animo.</p></sp>
<sp><speaker>Cavaliere</speaker>
<p>Io prometto d'imitarvi a tutto mio potere. E per entrar ormai nello steccato, dico primieramente che al santo servigio di Dio e al godimento di quei celesti, incomprensibili e sempiterni beni ch'egli ha promesso a' suoi fedeli, sono dritta scala i deserti e tutti i luoghi riposti, ermi e solitarii; e per lo contrario, le conversazioni altro non sono che uncini e tenaglie, le quali ritraendoci a forza dal corso de' nostri giusti pensieri, ci tirano nella strada della dannazione, percioché essendo questa vita piena di sospetti, d'inganni, di lascivie, di spergiuri, di calunnie, d'invidie, d'oppressioni, di violenze e d'altre innumerabili sceleratezze, non si possono rivolger gli occhi né l'orecchie in alcuna parte che non si presenti loro un obietto vizioso e disonesto, al quale è concesso largo adito per l'una e l'altra strada insino al cuore, nel quale si piantano poi quelle velenose radici che sono la morte dell'anima.</p>
<p>Il che non aviene al solitario, il quale, disciolto dalle lusinghe, dai lacci e da tutti gl'intralciamenti, odiando totalmente il mondo, è totalmente innalzato alla contemplazione del suo principio e della sua beatitudine. Anzi, chi desidera d'acquistar grazie dal sommo Iddio con le sue orazioni, bisogna ch'egli lasci le conversazioni e si ritiri nella sua camera, che così egli espressamente gli comanda. Onde non è maraviglia se tanto grati furono a sua divina Maestà alcuni santi essercizii fatti particolarmente in solitudine da quei primi padri Abraam, Isac, Giacob, Moisè, Elia e Geremia. Né meno ci dee commovere l'essempio del nostro primo padre, il qual fu così felice, mentre visse in solitudine, come fu meschino e dolente dopo la conversazione.</p>
<p>Potrei qui raccontarvi infiniti uomini, i quali conoscendo che le mondane delicatezze e la frequenza delle persone erano un distorno dal culto di Dio e impedimento alla salvezza loro, hanno lietamente abbandonati i superbi palazzi, l'ampie facultà, gli onorevoli gradi, e tutte le compagnie de' domestici e congiunti, per ridursi nei poveri monasteri a finire non meno con santità che con pazienza la loro vita. Ma se non sono efficaci gli essempi già nominati, entri nel cuor vostro l'essempio di Cristo, il quale dovendo far orazione all'eterno Padre, ascese il monte, dovendo digiunare, stette in solitudine, e nella solitudine si ritirò per la morte di Giovanni.</p>
<p>Ora se vogliamo considerare, oltre al servigio di Dio, quanto all'instituzione e alla felicità nostra conferisca la vita solitaria, non potremo se non maledire chi che egli si fosse, o Saturno o Mercurio o Orfeo o Anfione, che raunò insieme le genti disperse per le selve e per li monti. Dove servendosi della natura per legge, e non credendo alla fallace altrui persuasione ma alla propria conscienza, e vivendo una semplice, fedele e innocente vita, ancor non avevano aguzzata la lingua nella fama del prossimo, né rivolto l'ingegno alle persecuzioni, né contaminati i costumi nella peste de' vizii, che cominciò a scoprirsi nelle città e nelle congregazioni degli uomini. E però voi vedete che naturalmente tutte le persone di valore e d'intendimento, per fuggir la vil plebe, a cui diletta il conversare e 'l far numero, si ritirano con sommo piacere in luoghi rimoti alle belle e lodevoli speculazioni.</p>
<p>Ma s'egli è il vero, come non è dubbio, che i filosofi siano tanto più eccellenti degli altri uomini quanto è la luce dalle tenebre, possiamo chiaramente avvederci che per solcar con sicurezza il profondo mare della divinissima filosofia, bisogna cautamente fuggire, più che Scilla e Cariddi, la pericolosa conversazione, sì come essi hanno fatto, non solo allontanandosi dalla turba popolaresca, ma dispreggiando e rifiutando l'amministrazioni delle republiche e quelle principali dignità che gli uomini ambiziosi vanno tuttodì con tanto studio, con tante prattiche, con tanta fatica e con tanta vergogna mendicando.</p>
<p>E se bene vi parrà forse che la conversazione sia naturalmente desiderata da tutti gli uomini, nondimeno ricordatevi della sentenza ch'una volta avete data contra di me. La quale, se non sete iniquo giudice, dee aver luogo contra di voi nel medesimo caso; conciosiacosaché non s'ha da mettere in conto, né dee essere in considerazione quella moltitudine di gente, la quale, o per desiderio di vano piacere o di vil guadagno o di fragile onore, se ne sta in continova conversazione. E si vuol seguir il giudicio di quel filosofo, il quale nel suo ritorno da' bagni dimandato se vi erano molti uomini, rispose di no, e dimandato poco dopoi se vi erano assai genti, rispose di sì.</p>
<p>E perciò avete a conchiudere meco che se la conversazione porge diletto o utile, lo porge communemente agli ignoranti e spensierati, a' quali la solitudine è una specie di tormento, perché quivi non sono buoni a far altro che a contar l'ore, le quali paiono loro oltremodo lunghe e noiose. Onde si suol dire che l'ozio senza lettere è una morte e una sepoltura d'uomo vivo, il che non avviene a' letterati, i quali allora vivono quando disgiunti dagli altri non uomini (se pur mi è lecito il dirlo) si riducono in quel terreno paradiso della solitudine, dove parlando con loro medesimi pascono l'anima del soavissimo nettare delle scienze.</p>
<p>E però non fu punto degno di riso quel misterioso e piacevole atto di Diogene quando andò alla porta del tempio, e mentre che n'usciva il popolo, egli passandovi per mezo con impeto, entrò finalmente nel tempio dicendo che era ufficio da suoi pari di discordar dalla moltitudine. Il che fu per significare che si vuole, secondo il poeta:</p>
<p><quote rend="block">Seguir i pochi e non la volgar gente.</quote></p>
<p>E così intese Pitagora, quando disse che non s'avesse a passeggiare per la via publica. Sono assai più le cose ch'io taccio di quelle ch'io vi ho dette in lode della vita solitaria, la quale meritamente è singolare, poich'ella sola è la vera vita e grata a Dio e agli uomini più simili a lui: amica della virtù, nemica de' vizii, vera instituzione e forma della vita. A tale che con ragione io, per la parte mia, sto volentieri solitario, e dico sempre nel mio cuore (come disse quel santo uomo): a me la città è prigione e la solitudine paradiso. Ma faccio qui punto, aspettando con desiderio d'intendere come vi acchetiate a queste poche ragioni.</p></sp>
<sp><speaker>Annibale</speaker>
<p>Voi non vi sete punto discostato in questo discorso dall'ufficio del perfetto corteggiano, a cui è comandato che nelle sue azzioni ponga diligentissima cura e faccia il tutto con arte, ma in maniera che l'arte sia nascosta e paia il tutto a caso, accioché ne venga più ammirato.</p>
<p>E però seguendo questo stile, avete ora lodata la solitudine, parte con le ragioni che vi ha scoperto il vostro chiarissimo ingegno, e parte con la dottrina che avete appresa da alcuni onorati scrittori, e particolarmente dal Petrarca e dal Vida, delle cui auttorità e nomi non avete fatta menzione, per nascondere quella pomposa dottrina che sogliono manifestare alcuni letterati col farsi risonar la bocca del nome or d'un filosofo, or d'un poeta, or d'un oratore; ma non avete talmente velata quest'arte che alla luce de' miei occhi non si sia in qualche modo scoperta, e che non m'abbiate dato cagione di commendar il discreto giudicio vostro.</p>
<p>Or perché son differente dall'opinione vostra intorno alla vita solitaria, mi conviene di capo in capo rispondere alle ragioni da voi addotte, delle quali, s'io non m'inganno, la prima è fondata nel culto di Dio e nella salute nostra, alla quale vi pare che contrasti la conversazione. Il che veramente vi concederei tutte le volte che voi mi concedeste che 'l culto e servigio di Dio fosse adempito solamente con la solitudine. Ma io so che non mi volete negare ch'egli medesimo non ci abbia di bocca sua lasciati molti commandamenti, all'essecuzione de' quali è necessaria la conversazione: ché non potrete già voi visitar gli infermi, pratticar coi poveri, corregger il fratello, consolar gli afflitti, se voi state sempre rinchiuso. E perciò se volete pure che la solitudine sia giovevole a placar l'ira di Dio e ad impetrar grazie da lui, vi conveniva dire ch'ella è utile e necessaria solamente per quel tempo che è destinato alle sante orazioni.</p>
<p>Ma con tutto ciò non vi voglio concedere che all'orazione sia necessaria la solitudine, perché nostro Signore disse che si dovesse entrar in camera per orare non per altro che per riprendere quegli ipocriti ch'avevano posto in uso d'andare ad inginocchiarsi nei cantoni delle piazze, e con una pomposa e finta divozione cercavano di far rivolgere il popolo ad ammirarli e tenerli per uomini di santa vita. Ma non è per tutto questo ch'egli non ci abbia dato il tempio, al quale abbiano a ricorrere i cristiani: e come che in ogni luogo siano a lui grate le divote e affettuose orazioni, tuttavia abbiamo particolar obligo d'andarlo a cercare in quel publico e sacro luogo a questo effetto ordinato, dove per lo santissimo sacramento che vi è riposto e per le divote preghiere altrui siamo con più ardore sospinti all'orazione.</p>
<p>Oltre a questo noi veggiamo che i religiosi non fanno le loro orazioni da parte, ma in virtù delle instituzioni di santa Chiesa si raunano insieme in un coro, dove raccogliendo gli spiriti loro quasi di molte anime compongono una sola, formando l'armonia delle divine lodi e dei divoti prieghi per la santa pace e per la salute universale. La qual congregazione non solo richiama giornalmente i cristiani dalle umane operazioni ai divini uffici, ma ha gran forza e merito nel cospetto della divina maestà. Onde fu chi disse esser cosa impossibile che le preghiere fatte insieme da molti non siano essaudite.</p>
<p>Né mi ritrae punto da questo mio credere l'essempio che mi proponete di molti, che dalla carne allo spirito, dalla commodità ai disagi, dalle superbe stanze ai poveri monasteri sono trapassati, perché questi, se bene hanno nome di solitarii, in quanto sono separati da noi nella vita temporale, sono però congregati nei conventi, dove non solamente vivono e orano in commune fra loro, ma conversano fra noi predicando, insegnando e facendo l'altre cose appartenenti al beneficio dell'anime nostre.</p>
<p>Dall'altra parte, noi uomini del secolo che abbiamo più occasione di peccare, debbiamo considerare che Iddio ci ha date le rose accompagnate con le spine, e 'l mele con l'api, e ci ha concesso l'intendimento della qualità e della differenza loro. E se ben non si può volger occhio che non vegga, né orecchio che non oda, come voi dite, delle cose che ci impediscono la dritta strada, non si dee perciò smarrire l'anima cristiana, anzi si ha da ricordare di quella sentenza:</p>
<p><quote rend="block">Ogni agio porta seco il suo disagio.</quote></p>
<p>E quando si vede, o dalla tentazione de' piaceri o dalla molestia de' travagli assediata, allora è il tempo d'acquistarsi la corona, col romper quegli argini e sforzar quegli uncini e tenaglie che dicevate poco fa. E ben sapete che nel regno de' cieli bisogna entrare per mezo delle tribulazioni e angustie. E con tutto che faccia atto di prudente colui che per fuggire il conflitto fra la carne e lo spirito si ritira alla solitudine, nondimeno considerate la gran virtù e 'l singolar merito di colui che trovandosi nel mezo de' diletti, se ne astiene e vince se stesso.</p>
<p>Né lasciate anco di rivolger per la mente come i solitarii siano curiosi della quiete loro, posciaché non cercano di vedere né d'udire i guai altrui, né compatiscono de' nostri danni, né sono sottoposti all'ingiurie, alle minaccie, alle percosse, alle persecuzioni, agli oltraggi, ai pericoli e alle ruine delle quali è piena questa meschina valle di miserie. Né mi muove punto l'essempio di quei primi padri, percioché non fu tanto loro cara la solitudine che non avessero insieme cura del prossimo e che non lo dimostrassero con tante opere, che di raccontare non è a voi il bisogno né a me il tempo. Che Adamo fosse felice in solitudine non ve lo niego: ma con tutto ciò non sapete voi che Iddio col dargli compagnia ci volse ancora scoprire che la conversazione gli aggradiva? L'ultimo essempio di Cristo nostro signore porta seco misterio differente dall'uso degli uomini, perché l'orare, il digiunare e l'attristarsi nella solitudine fu un significare, se non m'inganno, al cristiano che per raccogliere il frutto di queste opere bisogna che si disciolga e s'allontani dal commercio de' peccati, e chiamando a raccolta l'anima sua errante, la ritiri e raffreni nella solitudine di se stesso. Perché se con la tristezza della fronte, col digiuno del corpo, con l'orazione della lingua, non ora, non digiuna e non s'attrista insieme il cuore, non s'imita Cristo, e si fa atto d'ippocrita, coprendo</p>
<p><quote rend="block">Sua passion sotto contrario manto,</quote></p>
<p rend="noindent">come disse il vostro poeta. E se fuori di queste opere egli non fosse stato conversevole, guai a noi, posciaché disputando e insegnando la sua dottrina, risanando infermi, illuminando ciechi, risuscitando morti, ha per lo spazio di tanti anni con infiniti disagi conversato fra noi e sparso finalmente il suo innocentissimo sangue per salute e beneficio nostro.</p>
<p>S'egli adunque, conversando con noi, ha lasciato l'essempio e i modi che s'hanno a tenere nelle conversazioni, a me paiono iniuste le maledizzioni che voi date a quel primo che con gran giudicio raunò le genti disperse, le quali se non avevano conoscenza di quei vizii che regnano nella città, non avevano anco la conoscenza delle discipline, della creanza, de' costumi, delle amicizie, delle arti e delle operazioni, per mezo delle quali si fecero differenti dalle fiere selvaggie a cui erano simili.</p>
<p>Onde si può forse dire che chi si parte dalla vita e congregazione civile per ridursi in solitudine, ritorna quasi in fiera e ripiglia in un certo modo la natura bestiale: anzi si suol dire che al solitario non conviene altro nome che o di bestia o di tiranno, posciach'egli fa violenza alle fiere, occupando le selve, le sommità de' monti, le grotte e le loro rimote abitazioni. Né si avede che le città e le congregazioni degli uomini furono introdotte per fondare il tempio della giustizia e per dar legge e forma all'umana vita, la quale era prima dissoluta e imperfetta.</p>
<p>Voi soggiungete poi che gli uomini letterati e di grande intendimento non sanno qual sia vita se non la solitaria, e particolarmente mettete avanti i filosofi sprezzatori della moltitudine e amatori della solitudine. Qui averei largo campo da rispondervi, ma ristringendomi quanto posso, dico solamente che gli uomini eccellenti nelle lettere e nelle scienze amano i luoghi solitarii non per natura ma per difetto de' pari loro, co' quali possano conversare, e vi confesso che non vi è cosa più increscevole al letterato che la prattica degli ignoranti. Il che aviene dalla molta diversità e de' ragionamenti e della vita e del saper loro.</p>
<p>Ma sì come i letterati fuggono gli idioti, così cercano volentieri le compagnie degli altri uomini dotti, co' quali, tirati da una virtuosa ambizione, fanno prova del saper loro, dando e ricevendo scambievolmente di quei frutti che con lunghe fatiche hanno raccolti. Né mi saprete voi nominare alcun filosofo così astratto e così ribello della natura, che a luogo e tempo non conversasse, o co' suoi discepoli per insegnare, o con altri filosofi per disputare e intendere, e che non studiasse d'aver altri seguaci della sua dottrina. E però quell'atto di Diogene da voi raccontato fu ben per dimostrare che 'l filosofo discordi dalla volgar gente, ma non per biasimar la conversazione, la quale gli fu più cara che gli altri filosofi, sì come vi dirò ancora.</p>
<p>Io pertanto conchiudo che i letterati e gli speculativi, se ben amano la solitudine per difetto de' loro simili, amano però naturalmente la conversazione de' loro simili, e molti di loro con lunghe fatiche e pellegrinaggi andarono ad abboccarsi con altri valentuomini, i cui libri aveano a casa. E con tutto che voi m'alleghiate di quelli che hanno rifiutate le dignità e le amministrazioni civili, stimando che fosse cosa biasimevole il sottometter alla servitù l'animo libero e lasciarlo occupare nei negozii del mondo, non per tanto non hanno mancato altri eccellenti filosofi di biasimare con gli scritti loro, che ancor vivono, l'opinione de' già detti, e con gran ragione. Perché dandosi in tutto allo studio delle scienze e alle contemplazioni, abbandonavano in tutto quelle persone alle quali per legge naturale erano tenuti di dare aiuto, e non si ricordavano ch'essendo nato l'uomo non solamente per se stesso, ma per la patria, per li parenti e per gli amici, troppo amatore di se stesso e troppo dispregiatore degli altri si dimostra chiunque non segue tal sua propria natura.</p>
<p>Onde è ben degna di lettere d'oro quella sentenza: che d'estremo vituperio si macchia colui che non opera alcuna cosa se non per se stesso. Ma se tutta la lode della virtù consiste nell'operare, come è commune opinione de' filosofi, a che serve quella muta e odiosa filosofia, della quale si può dire, come della fede, che senza l'opere è morta, e se non si mette in atto, non arreca giovamento ad alcuno, né anco a colui che l'ha acquistata? Il qual col proprio giudicio non si può assicurare d'aver appresa la scienza, se non la fa conoscere e se non la sente approvare da altri intendenti. E di qui ebbe origine quel proverbio: tra sepolto tesoro e occulta sapienza, non si conosce alcuna differenza. E si può ben dire che questi s'assomigliano agli avari, che posseggono il tesoro ma non l'hanno, e che peccano grandemente sapendo far bene e nol facendo.</p>
<p>E sì come non si stima la musica che non s'ode, così non merita alcuno onore il filosofo che non lascia conoscere il suo sapere. Il che fu molto ben considerato da Socrate, il quale quando non avesse per altro meritato d'esser tenuto il più saggio di tutti gli uomini del mondo, lo meritava solamente per questo: ch'egli fu il primo a tirar giù dal cielo la filosofia morale, percioché veggendo tutti i filosofi intenti alla contemplazione della natura, non solo dissegnò di sapere e di ben vivere o d'insegnar altrui i precetti della vita, ma si diede tutto alla coltivazione di questa parte tanto utile e necessaria alla vita commune, e fece chiaro il mondo della manifesta sciocchezza di coloro che vogliono più tosto nascondere la lucerna sotto il sestaio, che portarla sopra il candeliere.</p>
<p>Aggiungetevi poi che questi uomini che tanto aborriscono la conversazione, per letterati che si siano, riescono fuori delle lettere tanto goffi, inetti e pecoroni, che danno bene spesso occasione di riso alle brigate. Né mi sono ancora uscite di mente molte sciocchezze d'un gentiluomo, già mio compagno nello Studio di Pavia, il quale di dottrina non cedeva ad alcun altro di quello Studio, ma avreste detto nel rimanente ch'egli era uno di questi gufi che hanno paura degli altri uccelli, e per le sue sciocchezze ci moveva bene spesso a compassione. E particolarmente un giorno che dovendo cavalcare per la subita morte di suo padre, comperò un paio di stivali, de' quali uno era tanto stretto che gli premeva la gamba e 'l piede, e l'altro era largo fuor di misura. Ed essendo ripreso da noi perché si fosse lasciato uccellare, egli rispose che molto s'era doluto col calzolaio di questa disuguaglianza, ma ch'egli aveva giurato che lo stivale più grande era fatto d'un certo cuoio, che portandolo si stringerebbe, e l'altro era d'una pelle tanto arrendevole, che in due giorni diverebbe più agiato dell'altro.</p>
<p>Or che ne dite? Parvi che cotali uomini si possano chiamare savii per lettera e pazzi per volgare? Ben con ragione adunque fu detto da un antico poeta che 'l padre della sapienza è l'uso e la madre la memoria, per dimostrare che bisognano, a chi vuole acquistar la cognizione delle cose umane, non solamente i libri, ma la prova infallabile e l'essercizio intorno all'intelligenza delle cose, le quali conosciute s'hanno a ricevere e a fermar bene nella memoria, per poter poi dalla sperienza già fatta consigliarsi e governarsi e giovar altrui secondo gli avenimenti.</p>
<p>E volete sapere ch'io dica il vero? Considerate che non solamente nella professione di noi medici, ma nell'altre ancora non è tenuta sicura la teorica senza la prattica, ma ci confidiamo più nell'argomento delle cose da noi con ragione sperimentate, che nella semplice dottrina altrui. E voi che avete mangiata gran copia di sale fuori di casa vostra, ben potete riconoscere quanto v'abbiano renduto saggio e accorto i vostri pellegrinaggi, e quanto siate voi differente da quegli uomini che non udirono mai il suono d'altre campane che di queste. E pertanto con ragione, per dimostrare il valore e la prudenza del grande Ulisse, fu detto a sua immortal lode:</p>
<p><quote rend="block"><lg><l>Ch'avea molte città, molti paesi</l>
<l>scorsi, e i diversi lor costumi intesi.</l></lg></quote></p>
<p>Parmi d'avere a bastanza ributtate le vostre ragioni, senza ch'io mi stenda, sì come potrei, intorno ad altre efficaci risposte, le quali tralascio, stimando che a queste vi acchetiate e che vi siate mosso a ragionar di ciò più tosto per darmi saggio del vostro pellegrino ingegno, che perché in effetto abbiate tale opinione. Perché quei medesimi che vi hanno insegnata questa falsa dottrina, v'hanno anco insegnata la vera; e so che sapete che 'l Petrarca, con quante lodi egli dia alla vita solitaria, ha confessato che senza la conversazione la vita nostra sarebbe zoppa e manchevole, né egli è stato così ribelle delle buone compagnie, che non gli uscisse di bocca quella voce:</p>
<p><quote rend="block">Con lei foss'io;</quote></p>
<p>e che non avesse pratticato per le corti e contratta amistà con molti prencipi e cavalieri.</p>
<p>Di monsignor Vida non ve ne parlo, perché egli non tanto per lo merito dell'opere da lui scritte in solitudine, quanto per la scienza manifestata con viva voce in publico Concilio, e per la lunga prattica della Corte di Roma, e per le sue azzioni essemplari, s'acquistò non pure quella mitra sotto la quale governò gran tempo le pecorelle a lui commesse, ma il credito di prelato meritevole di maggior grado. Oltre ch'egli essaltò la vita solitaria per mostrar maggiormente il suo ingegno nell'umiliarla con diverse e invincibili ragioni, fra le quali a me giova il ricordarvi ch'egli afferma che tutte le bestie, nell'uscir del corpo delle lor madri, si drizzano in piedi e si sostengono per loro stesse: il che non ha voluto la natura concedere all'uomo, poiché venuto in luce ha bisogno dell'aiuto e appoggio altrui. Se questa non basta, egli soggiunge che la medesima natura ha data la favella all'uomo non già perché parli seco medesimo, il che sarebbe vano, ma perché se ne serva con altri.</p>
<p>E voi vedete che di questo istromento ci serviamo in insegnare, in dimandare, in conferire, in negoziare, in consigliare, in correggere, in disputare, in giudicare e in isprimere l'affetto dell'animo nostro, co' quali mezi vengono gli uomini ad amarsi e a congiungersi fra loro. E conchiudo, alla fine, che non si può ricevere alcuna scienza se non ci è insegnata da altrui.</p>
<p>Eccovi adunque, signor Cavaliere, che la conversazione è non solamente giovevole ma necessaria alla perfezzione dell'uomo, il quale bisogna confessare che sia simile ad un'ape che non può viver sola. E però seguendo la giudiciosa sentenza degli Stoici, si ha a presupporre che sì come tutte le cose sopra la terra sono create all'uso dell'uomo, così l'uomo è creato all'uso dell'uomo, accioché seguitando la natura maestra, s'abbiano scambievolmente a soccorrere e a conferire insieme le communi utilità col dare e col ricevere e congiungersi e obligarsi fra loro con l'arti, con l'opere e con le facultà. Onde si può ben chiamare infelice colui al quale è levata la commodità di potere, conversando, procurar beneficio a se stesso e agli altri. La qual pena è imposta dalle leggi ad alcuni malfattori, con intenzione che ricevano una spezie di tormento: perché non vi è maggior afflizzione che 'l vivere fra gli uomini e 'l restar privo dell'aiuto e commercio degli uomini.</p>
<p>E per terminare ormai il mio ragionamento, non si può ricever qua giù alcun piacere senza compagnia. Il che diede occasione ad Archita Tarentino di dire che s'alcuno per bontà di Dio ottenesse di poter ascendere in cielo e di rimirar la natura del mondo e la bellezza delle stelle, poco grata gli sarebbe quella maravigliosa vista, se non avesse poi a cui poterla communicare.</p>
<p>Voi potete adunque ravedervi, che né l'aria né 'l fuoco né l'acqua ci danno in diversi nostri bisogni tanto di soccorso quanto la conversazione. E se tutte queste cose non bastano a farvi chiaro che così sia, io m'apparecchio a dirvene molte altre non meno fondate di quel che siano le già dette.</p></sp>
<sp><speaker>Cavaliere</speaker>
<p>Io son costretto di dir col poeta:</p>
<p><quote rend="block">Né sì né no nel cor mi suona intero.</quote></p>
<p>Perché nonostante ch'io mi senta grandemente consolato dal vostro gentil discorso, mi rimangono nell'animo alcune reliquie di dubbii, da' quali son tirato a dirvi che sì come la matrigna per soverchio odio non discerne le virtù del figliastro e la madre per soverchio amore non comprende i difetti del figliuolo, così voi dimostrate le medesime passioni nel biasimar la solitudine e nel lodar la conversazione; conciosiacosaché non avete detto il bene che riesce dalla vita solitaria, né il male che risulta dalla conversazione.</p>
<p>Onde per palesar quel che nascondete, vi dico che non fu mio proponimento di difendere né di commendare quelle persone le quali indotte o da capriccio o da umor malinconico, più tosto che da buono spirito, si ritirano del tutto in solitudine e non curano più di sapere che sia di noi. Anzi io tengo questi per morti, o per uomini almeno che non sanno per se stessi né per altrui, e per la professione che fanno, di non voler essercitar la virtù a loro beneficio, né insegnarla a quei che n'hanno bisogno: io soglio paragonarli alla volpe, la quale volse più tosto strascinar inutilmente la coda per terra, che darne un poco alla simia per coprir le sue parti vergognose.</p>
<p>Né anco ebbi pensiero di negare che conversando si facciano opere aggradevoli a Dio. Bene è stata, ed è ancora, mia opinione che alla perfezzione dell'uomo (la quale, s'io non erro, consiste principalmente nel sapere) sia più giovevole la solitudine che la conversazione: e che sia il vero, voi vedete che gli uomini i quali attendono a' negozii e alle prattiche delle corti e delle cose publiche, sono perlopiù senza lettere e scienze; e per lo contrario quei che le vogliono acquistare non le cercano per le piazze e fra le turbe, ma nelle loro rimote stanze.</p>
<p>Né vale il dire che molti letterati riescono inetti e caproni nel conversare, perché questa loro inettitudine è considerata solamente dal volgo, il quale veggendo ch'essi non sanno far le riverenze alla moderna, né acconciarsi la berretta in capo per traverso, né ballare alla misura, né morder con l'acutezza della lingua secondo l'uso commune, se ne ride e ne fa poca stima. Tuttavia, fra gli altri letterati hanno grazia e onore, e quel che al volgo pare melensaggine, da loro è tenuto per semplicità di costumi e per candidezza d'animo.</p>
<p>Or volgiamo, vi prego, la carta, e chiamisi uno di questi beffatori in un cerchio de' letterati, che lo vederete o restar mutolo con vergogna, o parlar con vergogna e biasimo. A guisa di colui il quale, trovandosi a caso fra certi virtuosi che discorrevano dell'eccellenza de' poeti, spinto dalla sua gloriosa castronaggine, scavezzò i loro ragionamenti dicendo che senza più contesa bisognava dar il primo luogo de' poeti ad Orazio, perché già il Petrarca ha data questa sentenza e l'ha anteposto ad Omero e Vergilio; e richiesto a voler allegar la sentenza, tosto rispose:</p>
<p><quote rend="block"><lg><l>Se Vergilio ed Omero avesser visto</l>
<l>Orazio sol contra Toscana tutta.</l></lg></quote></p>
<p>Di che ne nacque forse maggior riso tra loro di quel che si fece tra gli scolari vostri amici per la beffa degli stivali, e si raddoppiò anco il riso, poiché essendo ricerco costui a dichiarar l'intenzione del Petrarca in quei versi, soggiunse che voleva dire che né Virgilio né Omero né tutti i poeti della Toscana erano bastanti a porsi contra Orazio solo. Or se lo scolare inciampò in una tolerabile leggierezza, questo urtò in una viziosa persuasione. Onde mi pare che sia più sicura una dottrina senza prattica, che una prattica senza dottrina, e vorrei più tosto aver nome di letterato inetto che di corteggiano ignorante. Voglio pertanto inferire che conviene a chi vuole acquistar le scienze e toccare il fondo, attendere (come dicono gli artefici) a bottega e non andare tutto il dì scorrendo per le piazze e facendo spettacolo di sé fra 'l popolo.</p>
<p>Ma dato il caso che dalla conversazione nascano de' lodevoli effetti, poniamo anco su la bilancia di questo giudicio i biasimevoli, i quali vedrete contrapesar di molto, conciosiaché è così ristretto il numero de' buoni, che per giusta intenzione che voi abbiate, non la potete conservare e sete costretto ad alterarla e a ravedervi, ché chi dorme coi cani si leva con le pulci. Del qual effetto essendo chiari i Cretesi, quando volevano desiderare male ad alcuno, gli auguravano che si dilettasse di cattive compagnie, quasi volessero inferire che s'avesse a rompere il collo.</p>
<p>Oltre a ciò, siamo ora giunti a tal segno, che voi non potete operare così dirittamente che non riceviate mille torti, se non nella vita, la quale non è anco sicura, almeno nella fama. Ed è oggimai tanto cresciuta la malignità degli uomini, che non si perdona più all'onore di chi che si sia, o prencipe o privato, e si pigliano in sinistro sentimento tutte le buone opere. Per modo tale che se vi date alla divozione e all'essercizio della carità, ne ricevete il nome d'ippocrita; se sete affabile e cortese, ecco chi vi chiama adulatore; se date aiuto ad una sconsolata vedova, tosto udite una voce che dice: «Io intendo il resto»; se per inavvertenza non risalutate l'amico, egli non vi vuole più parlare; se difendete uno oppresso, avvertite a non vi lasciar giunger fuori di casa dopo le ventiquattro; né pensate che vi sia portato rispetto perché non facciate professione di soldato, ch'ormai s'usa il dar delle bastonate e delle ferite insino a' dottori per farli cessare dalla protezzione de' clienti.</p>
<p>Ma a che fine mi vo io perdendo nell'intricato laberinto degli abusi e dei disordini de' nostri tempi? Voglio pure uscirne ad un tratto risolvendomi che dal mondo si torrebbono i vizii, se dal mondo si togliesse la conversazione, poiché gli adulterii, le rapine, le violenze, le bestemmie, gli omicidii e gli altri infiniti eccessi s'imparano conversando e conversando si commettono.</p></sp>
<sp><speaker>Annibale</speaker>
<p>Voi avete fatto sembiante da principio di volervi arrendere alle mie ragioni e vi sete poi con nuovo impeto levato contra di me.</p>
<p>Tuttavia non resterò di far prova s'io posso con altre risposte metter fine a' nostri dispareri. E perché voi fondate la scienza sopra la solitudine, mi bisogna prima dimandarvi da cui s'imparino communemente i principii delle scienze.</p></sp>
<sp><speaker>Cavaliere</speaker>
<p>Da' maestri.</p></sp>
<sp><speaker>Annibale</speaker>
<p>Voi adunque vi sarete preso col vostro laccio, poiché con queste parole mi confessate che 'l principio e 'l fine delle scienze dipende dalla conversazione. E nel vero sì come il fabro de' corsaletti non s'assicura della fermezza loro finché non li vede mantenersi alla prova della lancia o dell'archibugio, così non può il letterato assicurarsi del suo sapere infin che non viene ad accozzarsi con altri letterati, coi quali discorrendo e disputando si certifica del suo valore: laonde mi pare assai manifesto che 'l sapere comincia dal conversare e finisce nel conversare.</p>
<p>Ma perché voi soggiungete che gli uomini di corte e di negozii sono privi di lettere, qui mi conviene ricordarvi che sì come sono diverse le scienze, l'arti e le professioni, così diversa è la vita degli uomini: i quali, sì come a Dio piace, sono chiamati chi alla mercatanzia, chi alla milizia, chi alla medicina, chi alle leggi. E perché tutti questi drizzano il corso ad un fine d'acquistar con quei mezi onore e utile, voi vedete che ciascuno d'essi divide l'età sua in due parti, l'una nell'apprendere quelle cose che gli possono bastare ad incaminarsi al già detto fine, e l'altra nell'operare.</p>
<p>E per essempio, voi vi proponeste già d'esser secretario d'un prencipe, e so che per le virtù vostre voi ne dovete sperar riputazione e commodo a casa vostra, e che avete a mente la fortuna di quelli che da questo grado sono giunti al cardinalato e insino al vicariato di Cristo. Onde per drizzarvi a questa servitù vi è bastato l'aver appreso quelle lettere latine e toscane e quella parte delle scienze ch'era necessaria a questo fine, e per la maniera dello stile e del negoziar vi sete acquistato il credito d'eccellente secretario.</p>
<p>Il medesimo fanno tutti gli altri uomini, fra i quali sono alcuni che volendo pigliar la cura delle cose familiari, overo della mercatanzia, non cercano di saper altro di più che leggere, scrivere e far ragione. E se ben questi nei cerchi de' letterati non sapranno discorrere di retorica né di poesia, non meriteranno però biasimo, né potremo dire che siano privi di lettere per cagione del conversare, perché già dal principio della vita loro tolsero per impresa d'allontanarsi da questo studio, e basta loro d'esser tenuti accorti e intendenti nella professione loro. Ma sarà ben degno di riso e di riprensione quel letterato, il quale essendo involto solamente negli studi, non riduce la sua dottrina alla vita commune e si scuopre in tutto ignorante delle cose del mondo.</p>
<p>E voglio dirvi di più, che sarebbe errore il credere che la dottrina s'acquisti più nella solitudine fra i libri che nella conversazione fra gli uomini dotti, percioché la prova ci dimostra che meglio s'apprende la dottrina per l'orecchie che per gli occhi, e che non accaderebbe consumarsi la vista né assottigliarsi le dita nel rivolgere i fogli degli scrittori, se si potesse aver del continuo la presenza loro e ricever per l'orecchie quella viva voce, la quale con mirabil forza s'imprime nella mente.</p>
<p>Oltre che abbattendovi nel leggere in qualche oscura difficultà, non potete pregare il libro che ve la dichiari, e vi conviene talora partirvi da lui malcontento, dicendogli: – Se non vuoi esser inteso, né io t'intenderò –. Dal che potete riconoscere quanto più util cosa sia il parlar coi vivi che coi morti.</p>
<p>Io dopo vengo considerando che l'animo del solitario diviene o languido e pigro, non avendo chi lo stuzzichi col ricercar la sua dottrina e col disputare, o gonfio e superbo per la vana persuasione, perché non paragonando alcuno a se stesso, troppo a se stesso attribuisce. E per lo contrario chi sente lodare i suoi studi se ne invaghisce maggiormente, chi è ripreso si ravede e si corregge, chi è alquanto negligente viene stimolato dalla concorrenza, e come si reca a vergogna il cedere ad uno eguale, così stima grande onore il potere avanzare un superiore.</p>
<p>Ma sopra tutte l'altre cose hanno forza di risvegliar gli intelletti quelle virtuose contese che nascono fra letterati, i quali disputando imparano, e quel che in tal modo imparano lo sanno meglio e meglio l'espongono e più tenacemente lo fermano nella memoria, e mentre cercano a prova l'un l'altro di prevaler con ragioni, si viene al perfetto conoscimento delle cose: e perciò si suol dire che la disputa è il cribro della verità. E perché la verità si cava dalle intelligenze communi, non si possono apprendere queste intelligenze se non col pratticare, e questo vollero inferire i poeti raccontando che quantunque Giove fosse onnipotente iddio, nondimeno chiamava al concilio gli altri dii e ascoltava i sentimenti loro.</p>
<p>Ma lasciando le favole, non siamo noi certi che le importanti e ammirabili instituzioni di santa Chiesa non procedono da un solo pontefice, ma dai sacrosanti concilii generali, dove sono state maturamente considerate e approvate? Oltre a ciò, non sogliono tutti i prencipi, dove si tratta della conservazione e dell'importanza de' loro stati, per non risolver le cose di lor capo, raunare i consiglieri, e conformi al parer loro stabilirle? Non fanno le republiche, le città e infino a' piccioli borghi congregar l'università, creando gli ufficiali e fermando gli ordini secondo i voti communi? Non usano i magistrati d'accostarsi nel giudicio alle communi sentenze de' dottori? Non facciamo noi medici il medesimo nei nostri collegii, risolvendoci nella cura degli infermi col giudicio della maggior parte? Non si compiaceva Apelle di metter in publico le sue pitture e di star nascosamente ad udir il parere de' circostanti, e dove molti concorrevano nel riprender alcuna parte, non la correggeva egli secondo le communi opinioni? E non diceva un altro pittore che 'l popolo era il maestro da cui aveva appresa l'arte sua? E finalmente non soleva un saggio imperatore, di cui non mi ricorda ora il nome, mandar tutto il dì fuori alcune spie per intendere quel che si dicesse di lui, rinovando talora le azzioni sue e riformando la vita di bene in meglio secondo le loro relazioni?</p>
<p>Troppo veramente s'arrischia chi del proprio giudicio s'assicura, ed è volgar detto che al ben s'appiglia chi ben si consiglia. Onde il consiglio è stimato cosa sacra.</p>
<p>Io non potrei dire a bastanza il gran beneficio che risorge dalla conversazione e dalla scienza che per l'orecchie ci viene infusa nell'animo dalla bocca de' letterati, ma non resterò già di ridurvi a memoria le onorate academie che in molte città d'Italia si sono a questo fine introdotte, fra le quali non dee esser tacciuta quella degli Invaghiti di Mantova, fondata in casa dell'illustrissimo signor Cesare Gonzaga, valoroso prencipe e singolar protettore degli uomini virtuosi; e quella degli Affidati di Pavia, la quale non è maraviglia se per la copia degli academici felicemente fiorisce. Bene è forse maraviglia che in questa picciola città di Casale abbia presa così bella forma l'Academia degli Illustrati.</p>
<p>Ma perché non è ora il tempo di discorrere della sua grandezza, torno a dire che inestimabile è il frutto che si raccoglie da queste academie, e che sono bene avisati quei che vi pongono dentro il piede. Percioché conoscendo che non può un solo da se stesso acquistar molte scienze, poiché l'arte è lunga e la vita è breve, come dice il nostro Ippocrate, quivi ottengono tutto ciò che vogliono. Perché discorrendo altri delle divine, altri dell'umane istorie, chi di filosofia, chi di poesia e d'altre diverse materie, si fanno acconciamente partecipi di quel che faticosamente e con lungo studio ha ciascuno appreso: imitando coloro i quali, non potendo soli vivere largamente, convengono con altri in un luogo, e conferiscono insieme le loro porzioni, delle quali compongono uno magnifico e solenne convito.</p>
<p>E perciò con molto giudicio fu detto che l'uomo è Dio all'uomo, posciaché l'uno riceve tanto giovamento dall'altro: il che ci viene anco figurato da quell'emblemma del cieco che porta su le spalle lo stroppiato, da cui gli è insegnata la strada. Onde ben disse l'Alemanni:</p>
<p><quote rend="block"><lg><l>Così l'intero di duo mezi fassi</l>
<l>l'un prestando la vista e l'altro i passi.</l></lg></quote></p>
<p>Io adunque vi replico che la conversazione è il vero affinamento e l'intera perfezzione della dottrina, e che giova più al letterato un'ora ch'egli dispensi nel discorrere con suoi eguali, ch'un giorno di studio in solitudine. Anzi, nel conferire si sganna molte volte degli errori ch'egli ha preso da se stesso, non avendo dirittamente inteso il senso delle scritture, e viene a ravedersi che 'l giudicio d'un solo può di leggieri esser offuscato dal velo dell'ignoranza o d'alcuna passione, e che nella moltitudine non avviene così facilmente che tutti s'abbaglino. E finalmente con la prova si certifica che la virtù espressa ne' libri non è altro ch'una virtù dipinta, e ch'ella s'acquista più con l'uso che con la lezzione.</p>
<p>Ma egli è ormai tempo ch'io vi risponda intorno a quei mali effetti che voi dite nascer dalla conversazione, la quale ci fa torcer fuori del dritto sentiero e alterar, come voi dite, la nostra buona intenzione, per la frequenza degli uomini di perversa vita. E con tutto che a me paia che dovessero sodisfarvi alcune ragioni che già vi ho assegnate, non resterò di soggiungere ch'egli è il vero che sì come per contagione si trasferiscono alcune infermità del corpo, così passano i vizii dell'animo alli prossimi, in tal guisa ch'un ebbriaco trae i compagni all'amor del vino e un lascivo snerva un uomo forte.</p>
<p>E tanto può la continova conversazione, che molte volte, non volendo, imitiamo i vizii altrui: onde s'intende che i famigliari d'Aristotile avevano appreso a balbettare, e quelli d'Alessandro tolsero ragionando l'asprezza della sua voce. Né ho dubbio alcuno che conversando con tristi non si provi che l'uomo è lupo all'uomo e non Dio, come già dissi, e che secondo i proverbi del Savio l'amico degli stolti diverrà lor simile, e chi tocca la pece, sarà da quella imbrattato.</p>
<p>Ma eccovi, signor Cavaliere, la medesima ragione nel suo contrario, conciosiaché le virtù partoriscono anco questo effetto, e sì come un carbone spento quando si mette presso ad uno acceso s'avviva, così un uomo tristo e senza valore accostandosi a' buoni partecipa delle qualità loro. Ed è cosa certissima che non tanto giova alla sanità un'aria e una regione appropriata, quanto agli animi infermi il conversar co' buoni. E se i tristi lasciano qualche semenza di male a quelli a cui s'accostano, i buoni anco lasciano loro il bene, e sì come il grato odore dal musco, così dai buoni essala non so che di buono verso il prossimo, e bene spesso vi si mantiene infuso.</p>
<p>Or perché il suggello de' vostri ragionamenti è che non si possono far così buone opere che non siano pigliate contra pelo e falsamente interpretate, e soggiungete i pericoli e danni ai quali sono sottoposti quei che conversano, io qui vi concedo che sia quasi in tutto perduta la forma del vivere, ma non debbono operar tanto i vizii e la malignità altrui, che abbiate mai a pentirvi di far bene. E lasciate dir chi vuole, né avete a curarvi dell'opinioni, né delle tasse del cieco volgo, il quale come ignorante piglia il tutto a rovescio, ma dovete seguire in ciò quella irreprensibile sentenza d'Epicuro, quando disse: – Io non ho mai voluto piacer al popolo, perché quelle cose ch'io so egli non le loda e quelle ch'egli loda io non le so –.</p>
<p>Oltre a ciò bisogna vedere se stando ritirato e facendo vita solitaria, avrete il cuor tranquillo e sarete libero dalle punture de' maligni. Questo non aspettate già voi, e siate certo che per una maledizzione ne riceverete mille: percioché non mancherebbe chi presumesse, e forse con un poco di colore, di giudicare o che foste ritenuto da qualche vergognosa infermità, o fallito per malgoverno, e che a guisa di nottola fuggiste la luce; altri direbbe che foste così fuori della fede come del commercio de' cristiani, e cercherebbe di porvi forse in processo con l'Inquisizione; altri vi darebbe titolo d'alchimista o di fabricator di false monete; e quando vi mancassero tutti gli altri, non vi mancherebbe il fregio o di vile o d'altero o di capriccioso o di malinconico o di bestiale, perché tutti questi sogliono communemente fuggir la conversazione.</p>
<p>Sì che v'accorgereste d'esser caduto dalla padella, come dice il volgo, nella brage, e vi bisognerebbe alla fine ritornar alla vita commune, risolvendovi di spinger avanti e di voler vivere dirittamente malgrado de' mal viventi, le cui tristezze, contraposte alla bontà vostra, la renderanno più chiara e più segnalata, e voi goderete più in voi stesso, conoscendo che la virtù vostra v'abbia nel contrasto recata vittoria, conservandovi senza macchia fra i vizii loro.</p>
<p>E dovete pensare che non è gran lode né singolar merito il saper esser buono coi buoni, ma sì bene l'esser buono coi tristi. Oltre che dovete sperare che nel numero di questi falsi interpreti vi sia qualche giusto giudice e protettore dell'opere vostre. E quando mancassero tutti gli uomini del mondo, non mancherà l'alto giudicio di Dio, a cui avendo drizzata la fede vostra, avete ad assicurarvi ch'egli vi terrà la mano in capo contra i maligni e persecutori, e malgrado loro farà soprastare e scoprirsi la nuda e semplice verità.</p>
<p>Io, se non erro, vi ho pienamente risposto, e però senza ch'io passi più avanti potete conoscere che per acquistar il sentimento commune e per trovar la perfezzione delle scienze e per giungere all'altezza degli onori e de' beni del mondo, è necessaria la conversazione, e che 'l dire che ciascuno attenda solamente a' casi suoi non è altro ch'un render l'uomo simile alle fiere.</p>
<p>Ed è anco certissimo che la solitudine ha in se stessa un orrore e spavento nemico alla natura, secondo la quale l'uomo solo è timido e accompagnato è coraggioso, e di più conosciamo per prova che la solitudine ci persuade molti mali e ci fa presumer di noi quel che non è, e ci stimola e tenta bene spesso a commettere degli errori. Il che vuole destramente significare un certo Crate, il quale veggendo un giovane passeggiare in luogo secreto, gli dimandò che cosa egli facesse ivi così solo, a cui rispondendo il giovane: – Io parlo meco medesimo –, egli soggiunse: – Io ti prego ad avvertir bene che tu non parli con un tristo –.</p>
<p>Che cosa dirò io di più, signor Cavaliere, se non che si potrebbe dar l'elleboro al solitario come al pazzo, e che qualunque persona avrà riguardo a queste ragioni, e particolarmente all'etimologia della voce uomo, che nella lingua greca, secondo il parere d'alcuni dotti scrittori, significa “insieme”, s'accorgerà che non si può esser vero uomo senza la conversazione, perché chi non conversa non ha sperienza, chi non ha sperienza non ha giudicio, chi non ha giudicio è poco men che bestia.</p></sp>
<sp><speaker>Cavaliere</speaker>
<p>Non credo che 'l vento aquilone con tanta forza disgombri le nuvole dal cielo come voi, rasserenando interamente l'animo mio, avete ora scacciate quelle tenebre che l'offuscavano e che così vago il rendevano della solitudine. Ora io vengo considerando che da questo vostro gentil discorso par quasi che si cavi questa conclusione: che s'abbia a levar in tutto dal mondo la solitudine e ad eleggere la conversazione per salute così dell'animo come del corpo. Il che però non veggo come vi si debba concedere, conciosiaché vi sono alcuni tempi nei quali ad ogni sorte di persone è non solamente utile ma necessaria la solitudine, per bene e per felicità così interna come esterna della vita, onde io stimo che vi si convenga di ciò far qualche menzione.</p></sp>
<sp><speaker>Annibale</speaker>
<p>Non vi ricorda che nel principio de' nostri ragionamenti io vi dissi che per chiarezza degli animi nostri bisognava ricorrere alla distinzione della solitudine e della conversazione?</p></sp>
<sp><speaker>Cavaliere</speaker>
<p>È vero.</p></sp>
<sp><speaker>Annibale</speaker>
<p>E perciò io voleva dirvi ora ch'egli era ormai tempo di lasciare il nostro general discorso e di venire alle particolarità già da noi proposte, accioché non abbia a restar fra noi alcuna confusione. Io adunque vi confesso che non s'ha in tutto né a biasimare né a sbandire la solitudine, e che vi sono i tempi opportuni, nei quali, come voi dite, ella è utile e necessaria. E però ci conviene primieramente sapere che l'uomo alcuna volta conversa in solitudine, alcuna volta è solitario in conversazione.</p></sp>
<sp><speaker>Cavaliere</speaker>
<p>Perdonatemi s'io vi interrompo, perché questi mi paiono enigmi, e ho bisogno che mi siate Edipo nel dichiararli.</p></sp>
<sp><speaker>Annibale</speaker>
<p>Io mi dichiaro, e dico primieramente che vi è una sorte di solitudine, tanto rara e perfetta, che non solamente a tempo, ma sempre è priva di commercio umano, nella quale si compiacquero d'entrare alcuni santi uomini, dove morti in tutto al secolo, eleggendosi l'ottima parte, e stando soli (se soli si possono chiamare quei che sono con Dio), finirono dolcemente in amarissima vita i loro giorni. E questa non la può conseguire alcuna persona senza un dono singolare di Dio, senza il quale chi s'arrischia d'entrarvi, si espone ad un grave pericolo circa la salute propria, e gli si mette il cervello a partito con quella sentenza: guai all'uomo solo, il quale quando sarà caduto, non avrà chi lo rilievi. Di questa così alta solitudine io non intendo di far più lungo ragionamento, rimettendomi agli ampi discorsi che ne fanno i sacri teologi.</p>
<p>Ma venendo a quella manco perfetta solitudine, la quale non è priva di conversazione se non a certi tempi, io ne trovo tre sorti: cioè solitudine di tempo, solitudine di luogo e solitudine d'animo.</p>
<p>Solitudine di tempo s'intende il silenzio della notte, overo di quell'instante nel quale un solo parla nel cospetto di molti. La qual solitudine è, come potete pensare, non meno utile che necessaria ad ogni sorte di persone per le cose che s'apprendono dalla viva voce non meno de' lettori che de' predicatori, la quale, sì come già si è detto, ha maggior forza di quel ch'abbiano le carte degli scrittori.</p>
<p>Solitudine di luogo è poi quella privata stanza la quale si elegge ciascuno con intenzione di ritirarsi da parte e fuori della conversazione altrui.</p>
<p>Ora bisogna considerare che in questa solitudine di luogo si riducono gli uomini per diversi effetti: alcuni per levarsi con tutta la mente e con tutto lo spirito dai bassi affetti del mondo e inalzarsi alla contemplazione di Dio, e nel rivolgimento della grandezza dell'opere sue maravigliose trovarsi, con incredibile gioia e salute dell'anima, a lui congiunti, e con la mente comprendere quel che l'occhio non può vedere. Alcuni per conseguir con lo studio e con le speculazioni il frutto delle scienze; alcuni per discorrere con loro medesimi de' negozii o publici o privati. Tutte queste solitudini di luogo, elette ed essercitate ne' debiti tempi, hanno gran forza di risvegliar gli spiriti e di far loro la strada più agevole e più sicura alle azzioni e all'opere appartenenti alla conversazione. E se consideriamo diligentemente la favola di Prometeo legato da Giove sopra il monte Caucaso, e 'l suo cuore sviscerato dall'aquila, vedremo che per lo monte ci vien figurata la solitudine e per l'aquila la contemplazione, la quale ferisce i cuori e ne fa rapina. Né altro parimente vuol dire il coniungimento della Luna con Endimione, se non ch'egli spendeva molte notti nel contemplar le cose celesti, onde colse il frutto dell'astrologia. E le spalle d'Atlante, con le quali sostenne il cielo, non ci rappresentano altro se non la cognizione ch'egli ebbe del mondo superiore per mezo della contemplazione.</p>
<p>Ma è da sapere che tutti questi, e gli altri che si ritirano agli studi e a' discorsi privati, se ben sono solitarii rispetto al luogo, dove dimorano soli, nondimeno stanno in conversazione rispetto alla diversità delle cose che rivolgono per la mente. Onde ebbe a dire Scipione che non era mai manco solo che quando era solo, perché ritirato in solitudine, discorreva infinite cose intorno all'accrescimento della sua gloria.</p>
<p>Ma non debbo tacere che sì come questa solitudine è utile e necessaria alla disposizione dell'animo, così molte volte è dannosa a quella del corpo. Il che fu cagione ch'io vi dicessi, nel principio del nostro ragionamento, che la doveste fuggire. Perché quanto più l'uomo è di sottile ingegno, tanto più s'essercita, stando in solitudine, intorno a sottili considerazioni, per le quali possono avenire diverse e gravi indisposizioni.</p>
<p>Non voglio perciò dire che questa solitudine di luogo sia eletta da tutti per attendere ai lodevoli studi e alle virtuose speculazioni, conciosiacosaché alcuni, avendo sempre per le mani certi libri ripieni di mille vergognosi e abominevoli essempi, i quali taccio per onestà, s'ingegnano di far l'abito in quella dottrina e di pigliarsela per essercizio, e possono ben dire, questi infami, d'aver apprese più sceleratezze in solitudine di quel che avrebbono fatto conversando del continuo ne' luoghi publichi.</p>
<p>Ma lodato sia Iddio e la providenza de' nostri maggiori, che meritamente ha condennate al fuoco tutte quelle opere i cui fabricatori le avevano date al mondo per istrumenti di mille nefande azzioni.</p>
<p>Hovvi pur anco a dire che vi sono altri i quali si eleggono la solitudine per viltà e per fuggir le fatiche, i negozii e quelle opere le quali dovrebbono abbracciare per servigio di loro medesimi o d'altrui, e se ne stanno giacendo nel nido dell'ozio e delle delicatezze, e vi si conservano dentro, come si conserva il musco nella bambagia e nelle scattole, anzi come porci nel letame, in maniera che si può dire che a' corpi loro sia data l'anima per sale, accioché non putiscano. E ne ho conosciuto io un paio di questi perditempi, che stanno molte ore del giorno ritirati nel dilettarsi di far nulla e nel faticar i morbidi letti con la gravezza de' loro inutili corpi; e vogliono poi anco (tale è la vergogna loro) che si creda ch'essi abbiano speso tutto quel tempo nelle virtuose lezzioni.</p>
<p>E non veggo mai costoro ch'io non perdoni e ch'io non sappia buon grado all'imperator Domiziano, il quale dilettandosi di trafiggere le mosche con lo spontone, faceva pure qualche essercizio, e voleva più tosto far perire le mosche nel travaglio, che lasciar perire il suo ingegno nell'ozio, e se pur egli in ciò meritava riprensione, non la meritava tanto per l'essercizio, quanto perché s'allontanava dai negozii e dalle cose convenevoli alla sua grandezza e alla conservazione dell'imperio.</p>
<p>E di qui abbiamo a conchiudere che sì come colui che abbandona la vita prattica per abbracciare la contemplativa, merita lode, così colui che stando nella vita attiva rifiuta le compagnie, e non per onesta cagione, ma per odio delle persone, o per dapocaggine, o per disperazione, o per altro difetto, si riduce in solitudine, è degno di grandissimo biasimo. Ma di questa solitudine di luogo sia detto quel che basta.</p>
<p>Or ci resta a ragionare della solitudine d'animo, la quale è quando un si truova con la persona in mezo a molti e si ritira con l'animo e col pensiero tutto in se stesso, in quel modo che già fece un filosofo, a cui dicendo un cicalone, dopo lungo e noioso discorso: – Io forse vi molesto con tante parole –, – Non certo – rispose egli – perché non vi ascolto –.</p></sp>
<sp><speaker>Cavaliere</speaker>
<p>Io conosco molte persone le quali hanno una certa virtù di saper con gli occhi, con la fronte, co' gesti e con altri segni esteriori mostrarsi intenti ai ragionamenti altrui, e sono tuttavia con l'animo rivolti altrove, in sì fatta maniera che sono in un punto presenti e assenti, e sodisfanno giuntamente a loro medesimi e agli altri.</p></sp>
<sp><speaker>Annibale</speaker>
<p>Ancora che questa discretezza sia commune a molte persone d'alto ingegno, nondimeno mi soviene ora ch'ella è particolarmente attribuita alla signora Margherita Stanga, e che questa solitudine fu molto ben figurata da un gentile spirito in persona di lei, la quale per la grandezza dell'aspetto e per l'eccellenza delle grazie, delle bellezze, delle virtù, de' portamenti e de' costumi, è riguardata dall'altre donne di questa città se non con invidia almeno con maraviglia. E con tutto che nelle conversazioni ella con gli sguardi, col riso e con la favella si mostri presente, nondimeno per la trasparenza degli occhi suoi, quasi per quella d'un cristallo, si vede che 'l bell'animo suo, disgiunto dalle cose mortali, se ne dimora rinchiuso dentro lei medesima ad essercitarsi intorno a più degni e più onesti pensieri, levando al mondo l'occasione di porre in lei alcuna speranza; e perciò egli disse queste parole:</p>
<p><quote rend="block"><lg><l>Mentre quest'occhi lieti</l>
<l>si pascon de la dolce amata vista</l>
<l>del bel vostro, leggiadro e santo viso,</l>
<l>ecco l'anima trista</l>
<l>tosto s'avede che da lei diviso</l>
<l>è il vostr'alto pensiero:</l>
<l>ond'io posso ben dire, e dirò il vero,</l>
<l>che date, o Margherita,</l>
<l>morte in un punto a l'alma e agli occhi vita.</l></lg></quote></p>
<p>Ma tornando alla solitudine dell'animo, io voglio che in questa si ritiri l'uomo di sana mente, non conversando fra i cattivi, a' quali dee chiuder l'orecchie, come Ulisse al canto delle Sirene, e andarsene, come si suol dire, calzato fra le spine. E sì come non lasciamo noi di far viaggio per le piogge e per le nebbie, ma ci provediamo, in quanto si può, d'abiti difensivi contra le male stagioni, così non dobbiamo cessare dal pellegrinaggio della commune vita per l'impedimento de' viziosi, ma provederci d'un animo franco e invitto contra le sinistre voglie altrui, alle quali non abbia punto a cedere né a piegare.</p>
<p>E perché vi dissi che farei ancora menzione di Diogene, io non voglio tacer le saggie risposte ch'egli diede in questo proposito, fra le quali vi è che avendolo non so chi ripreso perché egli pratticasse con uomini di mala vita: – E 'l sole disse egli – manda i suoi raggi ne' luoghi sporchi e non s'imbratta –. Essendogli anco da un altro opposto il medesimo: – I medici – rispose – conversano tuttodì con gli infermi e non s'infettano –.</p>
<p>E nel vero ad una casta mente non s'attaccano i disonesti costumi, e l'uomo ben composto si mantiene intatto nel commercio de' tristi, i quali non hanno alcuna possanza sopra di lui, perché indarno (dice il proverbio) si tende la rete in vista degli uccelli. Anzi essendo fra loro, egli fa conto di non esservi, conforme al detto di quel gentiluomo, nel cui studio racconta Esopo ch'entrato un contadino e dimandatogli come potesse viver così solo: – Io – disse – ho cominciato ad esser solo da quel punto che tu ci venisti –; volendo significare che l'uomo dotto allora è solo, quando si trova fra gli ignoranti, dai quali ha l'animo disgiunto e astratto.</p>
<p>Ma dobbiamo ormai restar da questo ragionamento, poiché intendete qual sorte di solitudine sia utile e necessaria, e come convenga talora usarla nella conversazione.</p></sp>
<sp><speaker>Cavaliere</speaker>
<p>Io per questa parte sono pienamente satisfatto, ma vorrei bene che a questo imperfetto ragionamento aggiungeste il debito fine: perché non basta, per quel ch'io stimi, l'avermi fatto riconoscere che la conversazione sia giovevole, se non passate avanti a dimostrarmi anco qual sorte di conversazione s'abbia particolarmente ad eleggere per conseguir quei beni che già avete raccontati.</p></sp>
<sp><speaker>Annibale</speaker>
<p>Voi dite il vero, ma quando averemo ragionato della qualità della conversazione, non perciò sarà finita la catena de' nostri discorsi, perché farà mestieri trattar appresso delle generali maniere che hanno a tener tutti gli uomini nel conversare. Né qui sarà anco compiuta l'opera, perché sì come noi a tutte l'indisposizioni degli occhi non diamo un istesso collirio, così non dobbiamo conversar con tutti ad un medesimo modo: per il che ci converrà discorrere anco dopoi delle particolari maniere appartenenti a ciascuna sorte di persone.</p>
<p>Laonde se dalle radici di questo albero volete che si venga minutamente a distinguere la pianta, i tronchi, i rami, le foglie, i fiori e i frutti, vi lascio pensare s'un giorno solo è capace di questa impresa.</p></sp>
<sp><speaker>Cavaliere</speaker>
<p>Poiché questa è utile e piacevole materia, io vi prego che in questi tre giorni ch'io mi fermerò qui vi dispensiamo intorno quel poco di tempo che vi avanzerà dalle vostre prattiche e mi dichiarate tutte le cose appartenenti alla conversazione, accioché io mi possa assicurare, conversando con questo o con quello, di non aver tralasciata cosa alcuna.</p></sp>
<sp><speaker>Annibale</speaker>
<p>Io non posso sodisfar compiutamente a questo vostro desiderio per diverse ragioni, conciosiaché 'l voler ricercar tutti i particolari della conversazione sarebbe cosa, se non impossibile, almeno bisognevole di molti mesi nonché giornate.</p>
<p>Oltre a ciò dobbiamo ricordarci che, come dicono i filosofi, non si può aver certa e determinata scienza de' particolari in particolare. Aggiungetevi poi ch'essendo i particolari della conversazione noti, per la maggior parte, insino agli uomini rozi, io farei ingiuria a voi, e stimerei di dir cose soverchie (quando anco ragionassi con gli istessi rozi) s'io discendessi a cose tanto volgari e communi. E però ci basterà di trattare di quelle che principalmente si richiedono nella conversazione, fra le quali per aventura nascerà occasione di mescolarvi tante altre accidentalmente, che rimarrete, come credo, assai contento.</p></sp>
<sp><speaker>Cavaliere</speaker>
<p>Per certo io considero ora che non tanto per la diversità delle cose che occorrono nel conversare, quanto per la dissimilitudine della vita e de' costumi delle persone con cui si conversa, pigliereste un impaccio più grande delle dodici fatiche d'Ercole volendone compiutamente parlare. Perché essendo gli uomini tra loro differenti di grado, d'età, di sesso, di condizione, di vita, di costumi e di professione, sarebbe cosa malagevole e di lungo tempo il proporre a pieno quel che si convenga a ciascuno di questi e a chiunque con essi ha da conversare. E credo che quando si sarebbe data la forma a tutti questi, non perciò sarebbe compiuta l'opera, perché non solamente conviene aver riguardo alla dissimilitudine che si vede tra una spezie e l'altra, ma a quella che si vede tra le persone d'una sola spezie: perché non solamente sono differenti di costumi i giovani dai vecchi e i nobili dagli ignobili, ma sono differenti i giovani fra loro, sì come è anco differente di costumi un vecchio da un altro vecchio, e un nobile da un altro nobile.</p></sp>
<sp><speaker>Annibale</speaker>
<p>Poiché queste differenze cadono in tutte le spezie, io penso di proporre brievemente alcuni modi generali e più necessarii, co' quali si avranno a ridurre tutte ad una legge. Quanto poi alla forma che si richiede nel conversare con quelle persone differenti di grado e di condizione che già abbiamo nominate, io, perché non restiate ingannato, non penso di star a discorrer compiutamente de' loro uffici e di proporre tutte quelle virtù morali ch'appartengono alla perfezzione e alla felicità della vita.</p></sp>
<sp><speaker>Cavaliere</speaker>
<p>Qual cagione vi fa rimanere da così utile impresa?</p></sp>
<sp><speaker>Annibale</speaker>
<p>Due principali mi ritengono: l'una il sapere che non pure la greca e la latina, ma tutte le lingue hanno oggimai riempiuto il mondo di diversi volumi pieni di precetti di filosofia.</p></sp>
<sp><speaker>Cavaliere</speaker>
<p>Quanto più abondano oggidì i libri della filosofia, tanto più mancano i filosofi. Ma passate, se vi piace, all'altra cagione.</p></sp>
<sp><speaker>Annibale</speaker>
<p>L'altra e principale che mi ritrae da questa impresa è che il volere a pieno discorrere dell'etica, servirebbe solamente agli uomini d'alto ingegno vostri pari. Ma essendo l'intenzione mia di ragionare delle particolari maniere del conversare che convengono a ciascuna sorte di persone, ci bisogna aver l'occhio al beneficio universale, considerando che la maggior parte degli uomini è non solamente priva delle virtù intellettive e delle morali, ma non è anco né per ingegno atta né per volontà disposta a riceverle, sì che sarebbe cosa vana, per non dir sciocca, il voler a così fatte persone insegnar ordinatamente e secondo i debiti termini le già dette virtù.</p></sp>
<sp><speaker>Cavaliere</speaker>
<p>Io resto molto ben sodisfatto di quanto avete detto, e perché forse s'avicina l'ora delle visite, sarà bene far qui posa e domani, piacendovi, ripiglieremo i nostri ragionamenti, o qui o in casa vostra, come più vi sia a grado.</p></sp>
<sp><speaker>Annibale</speaker>
<p>Se a voi non dispiace, io posso star qui acconciamente ancora un poco d'ora con voi, né altro luogo possiamo eleggere più accommodato all'impresa nostra di questo, il quale per la vaghezza delle diverse e piacevoli pitture riconforta oltremodo gli spiriti e gl'invita a virtuosi ragionamenti.</p></sp>
<sp><speaker>Cavaliere</speaker>
<p>Seguite pur finché a voi piace, ch'io vi prometto che le mie orecchie non sentirono mai più soave armonia di questa.</p></sp>
<sp><speaker>Annibale</speaker>
<p>Poiché adunque m'avete dimandato qual sorte di conversazione s'abbia ad eleggere per giungere a quella perfezzione che già abbiamo dichiarata, io, escludendo tutte le altre, propongo a questo effetto la civil conversazione.</p></sp>
<sp><speaker>Cavaliere</speaker>
<p>Che cosa intendete voi per quella voce “civile”?</p></sp>
<sp><speaker>Annibale</speaker>
<p>Se volete ch'io ve lo dichiari, bisogna prima ch'io vi dimandi se voi conoscete alcun cittadino che proceda nelle sue azzioni incivilmente.</p></sp>
<sp><speaker>Cavaliere</speaker>
<p>Io ne conosco più d'uno.</p></sp>
<sp><speaker>Annibale</speaker>
<p>Ora vi dimando, all'incontro, se conoscete alcun uomo di villa che civilmente proceda.</p></sp>
<sp><speaker>Cavaliere</speaker>
<p>Molti ne conosco.</p></sp>
<sp><speaker>Annibale</speaker>
<p>Eccovi dunque che noi diamo largo sentimento a questa voce, poiché vogliamo inferire che 'l viver civilmente non dipende dalla città, ma dalle qualità dell'animo. Così intendo la conversazione civile non per rispetto solo della città, ma in considerazione de' costumi e delle maniere che la rendono civile. E sì come le leggi e costumi civili sono communicati non solamente alla città, ma alle ville e castella e popoli che le sono sottoposti, così voglio che la civil conversazione appartenga nonché agli uomini che vivono nelle città, ma ad ogn'altra sorte di persone dovunque si trovino e di quale stato si siano: e insomma che la conversazione civile sia onesta, lodevole e virtuosa.</p></sp>
<sp><speaker>Cavaliere</speaker>
<p>Da questa vostra dichiarazione io comprendo quanto sia spazioso il campo nel quale abbiamo ad entrare, onde m'apparecchio ad udir cose non meno diverse e nuove, che utili e piacevoli.</p></sp>
<sp><speaker>Annibale</speaker>
<p>Sì come i marinari avanti all'altre cose apprendono a conoscere i segni de' venti, delle tempeste, degli scogli e di tutte l'altre sciagure contrarie alla navigazione, accioché antiveggendo i soprastanti pericoli sappiano fuggirli, ed eleggere i tempi e i luoghi atti al prospero viaggio, così noi, desiderosi d'intendere a pieno qual sia la civil conversazione per seguitarla, dobbiamo principalmente conoscere quali siano le incivili e biasimevoli per fuggirle. E per certo abbiamo a fuggire le male compagnie, così per lo danno che se ne riceve per la contagione de' pessimi costumi, come per l'opinione altrui, conciosiaché tali alla fine noi siamo riputati quali sono quelli con cui più conversiamo. Il che ci dimostra quel volgar proverbio: dimmi con cui tu vai e saprò quel che fai.</p>
<p>E non è molto che 'l signor Francesco Pugiella, nostro academico e non men dotto nelle leggi che grazioso nelle conversazioni, mi diceva ch'un famoso dottore della sua professione afferma che molto si attribuisce al detto d'un testimonio, il qual deponga alcuno esser buono o tristo per averlo veduto frequentare la compagnia d'uomini di buona o di mala fama.</p>
<p>Or io non vorrei che mi riprendeste, se nel voler ricercare quali siano le biasimevoli compagnie, io per facilitar questa materia, vi farò qui una certa distinzione d'uomini a mio modo e fuori del commun giudicio, perché io considero altrimente la natura dell'uomo in quanto a se stesso e altrimente in quanto alla conversazione sua con gli altri uomini.</p>
<p>Io adunque, avendo solamente riguardo alla conversazione, pongo tre specie d'uomini, a' quali daremo per ora questi nomi: buoni, cattivi e mezani, infin che troviamo loro più proprii e più significanti vocaboli.</p></sp>
<sp><speaker>Cavaliere</speaker>
<p>Perché stimate manco proprie queste voci?</p></sp>
<sp><speaker>Annibale</speaker>
<p>Perché i due nomi buono e mezano non convengono ad isprimer interamente quella sorte d'uomini ch'io intendo, e per meglio dichiararmi vi darò l'essempio degli uomini sani, i quali sono propriamente quei soli c'hanno così fattamente temperati in se stessi i quattro umori e le parti semplici da quelli prodotte, e di più così ben proporzionate l'altre parti da noi dette composte o istrumentali (che sono i membri istessi), che l'una cosa non ecceda l'altra nella sua debita misura. La qual sanità è concessa o non mai o di rado, e a pochissime persone, ma non si lascia perciò communemente di chiamar sani quegli ancora che, se ben patiscono qualche intemperie o disproporzione ne' corpi loro, non restano però di vivere e d'operare la maggior parte del tempo senza medicina, e tengono insomma più del sano che dell'infermo.</p>
<p>Così nomando io i buoni, non voglio intendere solamente quella eccellenza di bontà che non patisce alcuna sorte di difetto e che è quasi più rara in terra che le fenici, ma comprendo in questo numero tutti quelli che al mondo hanno acquistato buon nome e che s'accostano il più che possono alla già detta eccellenza. Or medesimamente quando dissi mezani, non volsi intendere che siano la metà buoni e la metà cattivi, né meno, come l'intese un istorico, il quale parlando di Galba imperatore, chiama il suo ingegno mezano, perché paragonando le virtù e i vizii suoi, era difficil cosa a giudicare se fra buoni o cattivi si dovesse descrivere; ma io volsi intendere di quelli che quantunque abbiano qualche difetto, piegano però più al bene che al male.</p></sp>
<sp><speaker>Cavaliere</speaker>
<p>Ora sì ch'io m'aveggo che queste voci non isprimono a pieno l'intento vostro.</p></sp>
<sp><speaker>Annibale</speaker>
<p>Forse che ragionando ci verranno in mente più accommodati nomi, e fra tanto dico che i buoni s'hanno sempre a seguire e i cattivi s'hanno sempre a fuggire, i mezani non s'hanno né a fuggire né a seguire. E se non ch'io temo di romper il capo al vostro Boccaccio, chiamarei i buoni desiderabili, i cattivi insopportabili e i mezani sopportabili.</p></sp>
<sp><speaker>Cavaliere</speaker>
<p>Voi offenderete più tosto il Boccaccio con l'improprietà che con la rarità delle voci, e per me rimango più contento di queste che delle prime, ed è più che vero quel detto che i secondi pensieri sono i migliori. Or seguite.</p></sp>
<sp><speaker>Annibale</speaker>
<p>Gli insopportabili e cattivi intendo io quegli uomini che per uno o per più segnalati vizii sono mostrati a dito e tenuti per infami, la cui prattica è in tutto da fuggire, perché non basterebbe il mondo tutto ad impedire che 'l mondo tutto non ci giudicasse simili, e d'animo e di costumi, a questi tali.</p></sp>
<sp><speaker>Cavaliere</speaker>
<p>Egli è tale l'abuso della vita nostra che molti vizii orrendi sono divenuti famigliari e communi in sì fatta maniera che 'l non averli e non saperli essercitare è tenuto vizio. Onde io dubito che se averemo a lasciar le compagnie de' viziosi, ci resteranno pochi con cui possiamo trattare, e caccieremo la conversazione in solitudine.</p>
<p>E per venire agli essempi, voi sapete quanto siano gravi l'offese che a Dio si fanno per mezo delle bestemmie, le quali sono oggimai venute in tanto abuso, che pochissimi sono gli uomini che non confermino e non suggellino i loro detti con queste empie e detestabili voci, e che non pensino con tali modi d'abbellire i loro ragionamenti, come s'abbellisce l'orazione con le figure. Né vi potrei dir le beffe che ha ricevute in Corte un giovane mio amico, il quale nella sua maggior colera giurava sempre al corpo della gallina, e finalmente fu costretto, per esser tenuto buon corteggiano, a lasciar la gallina e appigliarsi a' santi.</p>
<p>Quel ch'io dico delle bestemmie, intendo anco di molt'altri enormi vizii, i quali hanno ormai preso il possesso nella maggior parte degli uomini. E poiché sono communi, io temo che non sia vana la proposta da voi fatta che s'abbia a fuggire il commercio de' tristi, e se è licito il dirlo:</p>
<p><quote rend="block">Tutti siamo macchiati d'una pece.</quote></p>
<p>E quei che in apparenza sono agnelli, riescono in fatti lupi rapaci e peggiori di quelli che sono tenuti pessimi, e tal par santo che non crede in Cristo.</p></sp>
<sp><speaker>Annibale</speaker>
<p>Noi siamo divenuti più deboli alla virtù e più forti al vizio di quel che fossero i nostri predecessori, e dovete aver letta la sentenza del lirico gentile, che dice:</p>
<p><quote rend="block"><lg><l>Sono dai poco buoni avoli scesi</l>
<l>i nostri padri al mal oprar intesi,</l>
<l>onde siam nati noi figli peggiori:</l>
<l>ma fian d'assai più tristi i successori.</l></lg></quote></p>
<p>E però non mi maraviglio se dove ne' primi secoli erano rari gli uomini che maledicessero il nome del grande Iddio, or sono rarissimi quelli che nol maledicano, e se dal mondo son tenuti o sciocchi o vili quei che non sanno questo essercizio. Ma se mi dimandate per qual cagione siano tolerati costoro in tutte le compagnie, nonostante che siano più tristi e meritino più castigo di tutti gli altri scelerati, io dirò che questo avvenga perché noi non stimiamo punto l'offese che si fanno solamente a Dio, come cosa che non tocchi a noi e che a Dio solo appartenga il vendicarla, ma facciamo ben conto de' fatti e delle parole dove si tratta del nostro interesse o dell'amico. E insomma, si tien più conto della creatura che del Creatore, e vedete bene che tale offende in publico ad alta voce il nome di Dio, che non oserebbe in un cantone aprir la bocca in biasimo del prencipe o de' magistrati.</p></sp>
<sp><speaker>Cavaliere</speaker>
<p>Io credo che questi non facciano manco eccesso di quel che fecero i crocifissori di Cristo.</p></sp>
<sp><speaker>Annibale</speaker>
<p>Anzi lo fanno di gran lunga maggiore, perché quelli credevano di far bene, e se avessero creduto altrimente, se ne sarebbono rimasi, ma questi sanno di far male e non restano di farlo, e ben sapete quanto siano più gravi i falli della malizia che quelli dell'ignoranza.</p></sp>
<sp><speaker>Cavaliere</speaker>
<p>Finite, vi prego, di dichiararmi se la conversazione di costoro s'ha da fuggire, e se la mettete sotto il capo degli insopportabili.</p></sp>
<sp><speaker>Annibale</speaker>
<p>Quei bestemmiatori atroci, che a sangue freddo e più tosto per loro diletto che per esser commossi da colera, o da altra cagione, fanno questa professione, s'hanno per mio giudicio a porre nel numero degli insopportabili. Gli altri poi, se ben come cristiano li dovereste fuggire, nondimeno come corteggiano voi non potete astenervene, non tanto per la frequenza loro, quanto per l'abuso del mondo, dal quale non sono tenuti nel numero de' viziosi. E per finirla, si ha da considerare che la fama nostra dipende dalle universali opinioni, le quali hanno così gran forza, che contra d'esse la ragion non ha luogo: e perciò s'hanno a fuggire quelli che portano il segno in fronte e che dalla sciagura loro sono stati condotti a tale che sono conosciuti e tenuti publicamente per malvagi.</p></sp>
<sp><speaker>Cavaliere</speaker>
<p>E che direste s'io pratticassi con questi come medico delle loro infermità e come geloso della lor conversazione?</p></sp>
<sp><speaker>Annibale</speaker>
<p>Quando voi pensaste di poterli far tornar indietro, voi fareste opera grata a Dio e al mondo conversando con essi. Anzi chiunque desidera trar frutto dalla conversazione, dee procurare di trovarsi più ch'egli può fra quelle persone le quali possono esser fatte da lui migliori, o dalle quali egli può esser fatto migliore. Ma questi di cui parlo hanno fatto sacrificio dell'anime loro al diavolo, né si curano più dell'onore né delle opinioni altrui, e sono talmente incorrigibili, che più tosto diventereste voi il convertito che 'l convertente. Onde bisogna in ciò imitare i buoni arcieri, i quali non drizzano le saette verso ogni uccello, ma solamente verso quelli che sperano di poter cogliere.</p></sp>
<sp><speaker>Cavaliere</speaker>
<p>Quali uomini intendete che portino il segno nella fronte e siano insopportabili?</p></sp>
<sp><speaker>Annibale</speaker>
<p>Quei che per notabili cagioni sono in odio al mondo: alcuni per sospetto d'eresia, altri per furti, altri per usure e altri per altre sceleratezze; a' quali s'hanno ad aggiungere i ruffiani, le meretrici, i parasiti, i barattieri, i trappolatori, e quelli che per la viltà del loro essercizio sono tenuti infami, come i birri; e anco quelli che discordano dalla fede nostra, come i giudei; e brievemente tutti quelli c'hanno mala fama e che bene spesso per loro demeriti vengono chiamati con nomi alterati e vergognosi, in sì fatta maniera che la maggior parte degli uomini fugge il loro commercio e si reca a disonore l'esser veduta fra loro.</p></sp>
<sp><speaker>Cavaliere</speaker>
<p>Or come avrò a governarmi con alcuni, i quali, se ben per l'astuzia loro non sono tenuti tristi da tutti, sono però conosciuti da me per più malvagi di quei ch'avete raccontati?</p></sp>
<sp><speaker>Annibale</speaker>
<p>Si dice per commun proverbio che chi è reo, e buono è tenuto, può far male assai, che non è creduto. Tuttavia io pongo questi su la lista de' sopportabili, perché, se bene è offesa la conscienza vostra nel pratticar con essi, non è però offesa l'opinione del mondo, poiché non hanno fama di tristi. E bisogna in ciò sodisfare più agli altri che a se stesso, e conceder qualche luogo all'uso commune.</p></sp>
<sp><speaker>Cavaliere</speaker>
<p>Veramente l'uso è gran tiranno, e non so qual ragione voglia ch'egli debba in alcuna cosa prevalere alla ragione. E sì come io trovo che 'l re de' fiumi a noi troppo vicino, per non essergli stato fatto alcun contrasto, è venuto con la sua forza da sei anni in qua pigliando tanto di terreno a questa città, che finalmente ha rotte le mura e le minaccia ora ruina, così la violenza dell'uso, per la troppa toleranza nostra, ha quasi ormai soggiogata questa ragione. E che sia il vero, se voi scorrete alcune terre di qua da' monti, come ho fatto io nel mio ritorno di Francia, voi troverete che sono passate ad una vita più libera, per non dir più licenziosa, dell'usato, e vedrete per le piazze alcuni di quei che sono tenuti nel numero de' nobili essercitarsi con le carte e co' dadi in mano, con quella medesima libertà che si suole usare nelle proprie case.</p></sp>
<sp><speaker>Annibale</speaker>
<p>Voi non mi raccontate cosa nuova, ma non più vi dovete maravigliare di veder quei tali a giocare intorno alla piazza, che di vedere i Francesi a bere, sì come intendo, alle taverne. E m'imagino ben anco che se per aventura qualche gentiluomo di più delicato stomaco farà professione di ritirarsi da quel giuoco e da quello spettacolo, e non degnerà di mescolarsi fra gli altri, ne verrà schernito col titolo o d'altero o di savio o di dottore o di poeta. Ma con tutto ciò voglio che sappiate che questa nuova forma di vivere ha in sé qualche colorata scusa: perché essendo state queste terre di qua da' monti che voi dite, da molt'anni in qua continuo ricetto di soldati di diverse nazioni e paesi, sono i popoli non solamente divenuti marziali, ma hanno ritenuti e fatto quasi propri i militari costumi.</p></sp>
<sp><speaker>Cavaliere</speaker>
<p>Dunque voi sete di parere ch'un animo gentile ed elevato abbia a conversare con tali persone?</p></sp>
<sp><speaker>Annibale</speaker>
<p>In questo giudicio mi si presentano due contrarie ragioni: percioché s'io riguardo all'uso commune del paese, il quale è oggimai invecchiato e ha fatte le radici, non si può negar a questi il luogo de' desiderabili e di tener sicuramente la prattica loro. Dall'altra parte, s'io mi rivolgo a considerare che questo atto è scandaloso e di mal essempio, e che generalmente in tutti gli altri paesi i gentiluomini e le persone ben create si recherebbono a vergogna d'esser trovati con le carte in mano per le piazze, non mancherebbe per aventura chi li giudicasse degni d'esser posti sotto la rubrica de' viziosi e insopportabili.</p>
<p>Tuttavia fra queste estreme ragioni io ne discerno una nel mezo, che mi fa conchiudere che questi s'abbiano a sopportare, conciosiacosaché se bene hanno per consuetudine questo abuso, voi troverete però che communemente non se ne servono a quell'ingordo e vizioso fine ove tendono alcuni giocatori, anzi giuntatori, ma sì bene per passatempo e per maniera di trastullo.</p>
<p>Oltre che sappiamo che nel rimanente della vita loro non cedono né di creanza né di bontà né d'opere a qual'altra voi vogliate nazione. E però io stimo che non essendo questo costume né virtuoso al mondo né vizioso, e piegando questi alle buone e lodevoli imprese, non s'abbiano in alcun modo a rifiutare nelle oneste compagnie.</p></sp>
<sp><speaker>Cavaliere</speaker>
<p>A me pare che sia spezie d'ingiustizia il voler concedere a questi quel che è vietato agli altri, e permettere che possano far di vizio virtù, e volete, a quel ch'io comprendo, che sì come è lecito a' soli cingani il rubare, così abbiano privilegio quelle sole terre di giocar in piazza. Ma io vorrei che si ricordassero che le piazze deono servire alla plebe per li mercati e a' nobili per le giostre, per li tornei e per quei lodevoli spettacoli e trattenimenti ch'appartengono più alla cavalleria e all'arte militare che i dadi e le carte. Sì che io mi persuado ch'essi in questo costume non abbiano altra scusa da salvarsi che quella di Diogene, il quale dimandato perché mangiasse in piazza: – Perché rispose – ho fame in piazza –. E così essi quivi giocano, perché quivi ne vien loro voglia.</p></sp>
<sp><speaker>Annibale</speaker>
<p>Bisogna, signor Cavaliere, che vi risolviate d'amar tali persone col loro difetto, e vi diate giudiciosamente a pensare che a ciascuna nazione, a ciascun paese e a ciascuna terra sono date e infuse, per la natura del luogo, per lo clima del cielo e per l'influsso delle stelle, certe virtù e certi vizii, che sono loro propri, innati e perpetui. E sì come fioriscono gli ingegni acuti e pellegrini dove è l'aria pura e sottile, così riescono più rozi e duri dove è più folta e grossa.</p>
<p>E quanto a' costumi sapete che i Greci, quantunque singolari di sapere e d'eloquenza, sono disleali e infedeli, onde è passata in proverbio la greca fede. Vi sono poi altri popoli a' quali è ascritta per natural virtù l'industria e l'ordine militare, e per natural vizio l'alterezza e l'ebbriachezza. Altri sono conosciuti forti alle fatiche, alle vigilie e ai disagi, e sono all'incontro tenuti vanagloriosi e milantatori. Né vi mancano altri de' quali è sempre stato tanto proprio l'ardire e la divozione, quanto è loro propria la vanità e l'inconstanza. E so che non dubitate che ancora noi Italiani non abbiamo qualche eccellenza non meno di vizio che di virtù.</p>
<p>E se per aventura non vi pare gran maraviglia il conoscer diversi costumi secondo la diversità e gran distanza de' paesi, datevi a considerare come siano differenti solamente nel circuito dell'Italia la Romagna, la Toscana, la Lombardia e gli altri suoi membri. Ristringetevi poi a mirare un solo di questi membri, e se vi piace, ritiratevi col pensiero nel centro del Monferrato, e riconoscerete come solamente il Po e 'l Tanaro rendano differenti di lingua, d'abito, di vita e di costumi le terre che non sono più distanti che da una riva all'altra. Onde senza più contesa confessarete che tutte le terre hanno con le virtù i suoi peculiari difetti congiunti, e quindi sarete chiaro che se l'altre non usano di giocar in piazza, hanno per aventura introdotti de' vizii, e in publico e in privato, più abominevoli di questo.</p>
<p>Or per non perdere più tempo intorno a questo capo, vi dico che non è solamente disdicevole, ma è necessario il seguitar le diversità de' paesi e dell'usanze loro, e imitar Alcibiade, a cui fu data lode di saper con la destrezza del suo ingegno accommodarsi alla contrarietà della vita e de' costumi d'altri paesi. E si vuole alla fine:</p>
<p><quote rend="block">Viver in Roma col roman costume.</quote></p></sp>
<sp><speaker>Cavaliere</speaker>
<p>Io sarei di parere che lasciando questo particolare si venisse alle cose generali appartenenti alla conversazione de' sopportabili.</p></sp>
<sp><speaker>Annibale</speaker>
<p>Egli è bene spedir prima altre cose che ancora mi sovengono intorno al capo degli insopportabili, e con tutto che questa sia materia tanto ampia che non se ne può ragionare a bastanza, non mi pare però che s'abbia a passare col piè asciutto la prattica de' maldicenti, i quali con la falsità delle lor lingue tentano di distrugger la fama altrui.</p></sp>
<sp><speaker>Cavaliere</speaker>
<p>Egli è ormai divenuto così famigliare a tutto il mondo questo vizio, come il giuoco delle carte a quelle terre di cui abbiamo ragionato, ond'io stimo che s'abbiano a sopportare le male lingue, il cui numero è maggiore che delle mosche di luglio, né si può campare dalle loro punture per bene che si faccia. E 'l diletto di questo vizio ha in sì fatta maniera occupate le menti degli uomini, che molti ne sono i quali, se ben hanno lasciati molt'altri errori, non hanno mai potuto spiccarsi questo dalla lingua e dal petto.</p></sp>
<sp><speaker>Annibale</speaker>
<p>Io ho con lunga prattica osservato che communemente gli oziosi, gli ignoranti, gli sciagurati e i falliti, a cui non vanno bene i fatti loro, sono quelli che tassano l'opere altrui e si rivolgono a dir male, per non saper far alcun bene. Ma molto maggiore è questo vizio, e ha quasi del mostruoso, quando cade in persona letterata, qual fu Lorenzo Valla, nella cui morte fu drizzato quell'epitafio:</p>
<p><quote rend="block"><lg><l>Il Valla, che facea vivendo guerra</l>
<l>a tutti col maldir, qui giace e tace,</l>
<l>anzi qui morto ancor morde la terra.</l></lg></quote></p></sp>
<sp><speaker>Cavaliere</speaker>
<p>Io credo veramente che quando i letterati pongono mano a iambi, a satire e invettive, riescano più eccellenti nel maldire di quel che facciano gli uomini volgari e idioti, perché allora si mette in prova la natura con l'arte e si tempera nel velenoso inchiostro una penna che morsica, taglia e punge oltra misura, e voi vedete con quanta ammirazione si leggano così fatti componimenti.</p></sp>
<sp><speaker>Annibale</speaker>
<p>Quantunque sia famigliare e grato al mondo il vizio del maldire, egli è però in odio al mondo. E chi riguarda bene al vivo, confesserà che è maggior vizio di colui che lieva l'amor del prossimo dal cuor d'un altro, che di colui che lieva il pane di bocca al povero, perché sì come l'anima è più preziosa del corpo, così è maggior fallo il torre il cibo all'anima che al corpo.</p></sp>
<sp><speaker>Cavaliere</speaker>
<p>Parmi ch'abbiate implicato contradizzione, affermando che 'l mal dire è grato al mondo e in odio al mondo.</p></sp>
<sp><speaker>Annibale</speaker>
<p>Non certo, perché la natura nostra ci inchina ad udir volentieri i difetti altrui, e par quasi che niun'altra cosa ci apporti dolcezza e piacere eguale a questo. E sì come per questa parte ci diletta, così l'abbiamo in odio per la parte nostra, perché non è alcuno che patisca volentieri d'esser biasimato né a dritto né a torto.</p></sp>
<sp><speaker>Cavaliere</speaker>
<p>Che ci dispiaccia d'esser biasimati non mi maraviglio, ma per qual cagione credete che ci piaccia d'intendere i biasimi altrui?</p></sp>
<sp><speaker>Annibale</speaker>
<p>Io credo che ciò avvenga per colpa di due gran nemici che abbiamo in casa nostra, dico l'invidia e l'ambizione, le quali sono congiurate in noi stessi contra di noi, e ci costringono ad aver doglia del bene altrui e a desiderare d'apparer noi soli uomini di bontà e di valore. Ma voglio dirvi cosa che vi farà maravigliare e vi parrà in tutto discordevole dalla ragione.</p></sp>
<sp><speaker>Cavaliere</speaker>
<p>E quale?</p></sp>
<sp><speaker>Annibale</speaker>
<p>Che due sono le principali semenze de' maldicenti, una cattiva, che avete a fuggire, e l'altra peggiore, che non dovete rifiutare.</p>
<p>Intendo cattivi quei maldicenti i quali senza tema, senza vergogna e senza distinzione, hanno acconcia la lingua a scardassare e diminuire in tutti i loro ragionamenti, o publici o privati, la fama altrui, non perdonando a chi che sia, o presente o assente. E questi molte volte offendono più gli animi degli ascoltanti nel raccontare i difetti altrui, che non fanno quegli istessi che gli commettono. E con tutto che questi abbiano il segno in fronte e siano conosciuti per infami, nondimeno, perché fanno questo ufficio in palese e alla libera, e bene spesso in faccia, dovrebbono, rispetto a' peggiori, meritar forse compassione più tosto che biasimo, conciosiaché dimostrano chiaramente che la maldicenza è causata dalla viziosa natura loro e non dal merito delle persone biasimate, onde non sono molto creduti. E mi pare che questi altro non facciano che soffiar nella polvere, con la quale si cavano gli occhi: perché biasimando altrui se stessi condannano, e dove pensano d'essere tenuti Catoni, si fanno scorger per Momi, per bestiali e insopportabili.</p>
<p>Ma che diremo noi di quei malvagi cani che senza abbaiare vi mordono di nascosto, i quali son quelli che s'hanno a comportare, se ben sono i peggiori?</p></sp>
<sp><speaker>Cavaliere</speaker>
<p>Quali intendete voi?</p></sp>
<sp><speaker>Annibale</speaker>
<p>Di questi ce ne sono diverse sorti, che feriscono però tutti in un bersaglio. Alcuni io li chiamo mascherati, alcuni retorici, alcuni poetici, alcuni ippocriti, alcuni scorpioni, alcuni traditori, alcuni falsarii, alcuni mordaci, alcuni beffatori, alcuni incogniti.</p></sp>
<sp><speaker>Cavaliere</speaker>
<p>Voi mi fate ridere con queste vostre piacevoli e inusitate distinzioni. Ma quali chiamate mascherati?</p></sp>
<sp><speaker>Annibale</speaker>
<p>Sono alcune persone vanagloriose, le quali quantunque nel tempo del carnesciale vadano a torno con la maschera al volto, hanno però a caro d'esser conosciute. Così alcuni maldicenti sotto maschera di modestia dicono di non voler fare il nome a colui che biasimano, ma lo accennano poi tanto chiaramente che è conosciuto dagli ascoltanti, ad imitazione di quel villano che dicendo a' cacciatori che la volpe non era passata per là, accennava tuttavia dove era nascosta. E sono alcuni di questi mascherati ch'esprimono parole le quali hanno una coperta di lode e sono di dentro foderate d'un sentimento di biasimo e di beffa: e per dirla, sono quelli che, secondo il proverbio, hanno il mele in bocca e 'l rasoio a cintola.</p></sp>
<sp><speaker>Cavaliere</speaker>
<p>E quali sono i retorici?</p></sp>
<sp><speaker>Annibale</speaker>
<p>Quei tristarelli, che con un certo colore chiamato dai maestri dell'eloquenza “occupazione”, mostrano di non voler dir male e dicono male e peggio.</p>
<p>E ieri appunto mi trovai in un ridotto d'uomini, fra' quali dolendosi non so chi d'un altro ch'aveva detto mal di lui: Io – disse – non voglio raccontar l'inganno ch'egli usò a quella povera figliuola; – e tuttavia le diede il nome – e le ferite ch'egli fece dar una notte ad un altro e i contratti usurarii ch'egli ha fatti con certi poverelli della tal terra; le quali cose so molto bene a mente, ma non voglio parlarne, per non essere tenuto mala lingua, com'esso –.</p>
<p>Appo questi vengono i maldicenti poetici, i quali servendosi della figura detta “antifrasi”, daranno per burla il titolo di bella ad una deforme e d'onesta ad una meretrice, e commenderanno gli occhi di tale che avrà la vista torta e cagnesca.</p>
<p>Vegniamo a' maldicenti ippocriti, i quali sotto spezie di dolore e di compassione, per esser meglio creduti, vanno con voce lagrimosa e con tarde e stanche parole raccontando le sciagure altrui. E come che questo vizio sia commune a molti, egli è particolare d'alcune donne, le quali abbattendosi in altre donne, dopo i primi saluti entrano subito a dire: – Avete voi intesa la disgrazia di quella sfortunata mia vicina? –. E quivi tessendo l'istoria, raccontano il modo ch'ebbe il marito per mezo d'un servitore di coglierla sul fatto, il muro onde si calò l'amante, le bastonate date alla moglie e alla serva; né pensate che tralascino un punto, ma più tosto vi aggiungono alcuna cosetta. E dopo questa comincia un'altra a dire: – Io voglio pur raccontarvi (ma, di grazia, la cosa rimanga fra noi) un caso avvenuto da sei giorni in qua nella mia contrada –. Or vi lascio pensare come nel raccontar queste novelle si va con tali ragionamenti passando d'una contrada in altra e rammemorando i fatti altrui.</p></sp>
<sp><speaker>Cavaliere</speaker>
<p>L'anno passato la Reina fu costretta a dar licenza ad una delle sue principali donne per questa cagione. Aveva costei a tutte l'ore l'ufficiuolo in mano, e per lungo spazio di tempo fu tenuta donna di santissima vita, e per questa opinione era divenuta molto familiare di sua Maestà. Tuttavia in processo di tempo si venne in chiarezza ch'ella aveva una pessima lingua in bocca, con la quale s'ingegnava di metter in disgrazia quasi tutte l'altre donne della Corte. E prima ch'entrar in campo, ella aveva apparecchiati i suoi misteriosi proemii in simil forma: – Io non vorrei, Madama, che vi scandalizaste né vi turbaste punto per alcuna cosa che intravenga alle vostre serve, ma ricordatevi che siamo nate peccatrici e che non è cosa in terra più fragile di questa nostra carne –. Con le quali parole imaginatevi il desiderio ch'ella accendeva nell'animo della Reina d'intendere il rimanente. E con tutto ch'ella le ne facesse instanzia, la malvagia donna le supplicava per grazia che non l'astringesse a parlar di così fatte sciagure; e dopo l'aver aspettati tre o quattro assalti, finalmente, quasi sforzata, asciugandosi gli occhi, dava principio e non metteva mai fine alle sue sinistre relazioni.</p>
<p>Ma io sto aspettando che mi ragioniate de' maldicenti scorpioni.</p></sp>
<sp><speaker>Annibale</speaker>
<p>Questi diranno di voi simili parole: – Io non credo che si possa trovare il più gentile e onorato gentiluomo del cavalier Guazzo, e lo stimerei il primo del mondo, se non avesse una grande imperfezzione –. Ben sapete poi ch'egli, a guisa di scorpione, comincia a ferirvi con la coda, e soggiunge di voi cose piene di vergogna e di vituperio. Altri con più artificiosa maniera diranno: – Maladette siano le triste lingue che non cessano mai d'offendere i buoni e leali uomini, e non perdonano anco alla fama del signor Cavalier nostro, al quale, nonostante che sia tutto bontà e cortesia, trovano a dire ch'egli è altero e maligno, e che per danari abbia fatto e detto à –. E quivi senza risparmio votano il sacco.</p></sp>
<sp><speaker>Cavaliere</speaker>
<p>Io v'intendo. Questi si possono dar mano con quelli che accompagnano sempre il “sì” col “ma”. Che dite de' maldicenti traditori?</p></sp>
<sp><speaker>Annibale</speaker>
<p>Se per aventura riceveste qualche torto dal vostro Prencipe, e per maniera di sfogarvi ve ne doleste in confidanza con persona la quale andasse a palesarglielo, non vi parrebbe egli un maldicente traditore e assassino?</p></sp>
<sp><speaker>Cavaliere</speaker>
<p>Voi dite il vero, e questo è ufficio peculiare delle corti, e molte volte i prencipi, desiderosi di saperne la verità, hanno data occasione di duello a' servitori. E so che per simil cagione si sono condotti de' cavalieri in steccato, dove per non restar l'uno col nome del maldicente e l'altro del calunniatore, hanno posto fine non meno alla vita che alla querela loro.</p></sp>
<sp><speaker>Annibale</speaker>
<p>Sotto questo capo io comprendo i rapportatori, che fanno volentieri la spia e 'l referendario, e anco gli scommettitori o seminatori di discordie, e tutti quelli che rivelano i secreti altrui: i quali quanto errore commettano, lo lascio dire a voi.</p></sp>
<sp><speaker>Cavaliere</speaker>
<p>Il manco male che meritino questi è che sia loro cavata la lingua, come la cavò Giove ad una certa ninfa che rivelò a Giunone i suoi furtivi amori. Nel qual errore se cadono molti non mi maraviglio, poiché naturalmente facciamo contrasto alle cose vietate, onde soleva dire un savio ch'era più facil cosa il tenere un carbone ardente ch'una secreta parola in bocca. Per le quali ragioni io mi muovo a dire che è ben pazzo colui che scuopre un suo intimo pensiero, se necessità nol costringe, perché, secondo il proverbio, servo d'altrui si fa chi dice il suo secreto a chi nol sa. Onde bisogna avvertire, conforme al volgar detto, di non metter nulla ne' vasi rotti.</p>
<p>Qui mi torna a mente l'essempio d'un servitore, il quale avendogli un signore donati certi vestimenti, gli donò subito ad un suo amico; di che riprendendolo il patrone, egli rispose: Perché volevate ch'io li tenessi, se non gli avete saputi tener voi? –.</p>
<p>Questa medesima risposta ci può dare chi non tiene occulti quei secreti che non abbiamo saputo contener noi: e dobbiamo tener per fermo che le cose dette all'orecchio perlopiù sono publicate nelle piazze. Ma se è gran biasimo il rivelare il secreto altrui, è all'incontro segnalata virtù il saper tacere e frenar la sua lingua. E se siamo tenuti a tacer il secreto dell'amico, tanto maggiormente siamo tenuti a tacer noi altri secretarii quel del padrone, il quale ci paga perché tacciamo e perché siamo imitatori di quel greco, il quale essendogli detto che gli putiva la bocca, rispose che gli putiva per li molti secreti ch'egli vi aveva lasciati marcir dentro. Il che si può intendere non solamente de' secreti altrui, ma de' suoi propri: e certamente chi ha a caro che stiano occulti i suoi pensieri, non gli scuopra ad altri, ma sia secretario di se stesso.</p>
<p>Ma mi par quasi d'esser uscito fuori del nostro camino, e perciò sarà bene che torniamo, piacendovi, alla distinzione de' maldicenti.</p></sp>
<sp><speaker>Annibale</speaker>
<p>Anzi, il vostro brieve e sentenzioso discorso è venuto a proposito e l'ho sentito volentieri, come cosa che non viene da secretario dozinale.</p>
<p>Or passiamo a' maldicenti falsarii, la cui malignità è tale che vi accusano d'aver detto o fatto cosa che non pensaste mai né di fare né di dire. Nel qual atto ricevete bene spesso ingiuria da due persone, cioè dal calunniatore, che, secondo il proverbio, dice villania al sordo (il che non è altro che accusar l'assente), e la ricevete da colui che, senza voler prima intender il fatto, è presto a dargli credenza. Questo è veramente troppo gran vizio, e nel numero di questi falsarii io pongo parimente coloro che avendo voi detta una sentenza con sana mente, le danno falsa e perversa interpretazione.</p>
<p>Seguono i maldicenti mordaci o sputabottoni, dalla cui bocca s'aventano alcuni brievi detti, i quali feriscono più che saette i cuori altrui. E se ben motteggiano spesso il vero, sono però viziosi, perché ciò fanno con animo torto e ingiurioso, onde s'acquistano biasimo e malivolenza. E sono così indiscreti e insolenti, che vogliono più tosto perder uno amico ch'una parola.</p>
<p>Né possono essi coprire i loro detti col manto o di piacevolezza o di gravità, in sì fatta maniera che non si scuopra la malignità loro. Ma sì come sono degni di biasimo quei che con tali punture ismovono altrui il sangue, così meritano scusa e perdono quei che provocati rispondono motteggiando, e queste risposte vagliono il doppio. Di che se ne raccontano mille essempi, e fra gli altri è assai divolgato quel d'Augusto, il quale abbattendosi in un forestiero che molto gli assomigliava, gli dimandò se sua madre era mai stata a Roma, volendo mottegiare che potesse esser figliuolo di suo padre; ma il forestiero non meno con ardire che con allegrezza: – Mia madre – rispose – non già, ma sì ben mio padre –.</p></sp>
<sp><speaker>Cavaliere</speaker>
<p>Ben è vero che chi dice quel che vuole ode quel che non vuole.</p></sp>
<sp><speaker>Annibale</speaker>
<p>Presso a questi vengono i beffatori o schernitori, i quali sfacciatamente e senza garbo vogliono pigliarsi giuoco d'ognuno, e sono più facili a persuadersi che riescano faceti e piacevoli, che a ravvedersi che sono ignoranti e privi di creanza.</p></sp>
<sp><speaker>Cavaliere</speaker>
<p>Pare strana cosa all'uomo onorato il sentirsi beffare da questi insolenti, e ne riceve uno sdegno che malamente si digerisce.</p></sp>
<sp><speaker>Annibale</speaker>
<p>Così pare a me ancora, ma bisogna ch'egli si dia pace e si conformi a quel filosofo, il quale, essendogli detto che alcuni lo burlavano, rispose: – Essi mi burlano, ma io non sono burlato –. E veramente è in grande errore colui il quale crede esser lecito il farsi beffe d'altro che del male.</p>
<p>Restano ora i maldicenti incogniti, i quali s'assomigliano alle lime sorde, e sono di due sorti, cioè in scrittura e in figura. I primi con pasquini e libelli infamatorii trafiggono l'onore altrui, e questi per la maggior parte, a guisa del folgore che saetta le sommità delle torri e degli alti palazzi, vanno a sfogare il loro veleno contra prencipi e gran signori. I secondi sogliono con tavolette e pitture rappresentar uomini e donne in atto sconcio e vergognoso.</p></sp>
<sp><speaker>Cavaliere</speaker>
<p>Mi ricorda ch'in una città famosa fu affissa di notte l'imagine naturalissima d'un gentiluomo sopra la porta della sua casa, con un paio di corna in capo.</p></sp>
<sp><speaker>Annibale</speaker>
<p>Questi sono atti vituperosi e meritevoli più di castigo che di biasimo.</p>
<p>Or avete inteso quante sorti di maldicenti siano al mondo e quanto grave sia il lor vizio, il quale è viepiù vergognoso quando si commette contra morti, perché il maldicente mostra allora una manifesta viltà, offendendo quei che non si possono difendere, contra i quali, mentre vivevano, non avrebbe forse preso ardire di mover le labra. E di qui ebbe origine quel detto che morto il leone, infino alle lepri gli fanno insulto.</p>
<p>Ma egli è ormai tempo di metter fine a questo discorso, e mi par quasi che m'abbiate a tener mala lingua col tanto maldire de' maldicenti. E perciò, raccogliendo in uno tutti i nostri ragionamenti, dicovi che questi maldicenti, se ben sono odiosi, nondimeno perché non sono segnati nella fronte e non sono communemente esclusi dalla conversazione degli altri uomini, non possiamo ricusare di trattenerci con loro e di sopportarli il meglio che si può.</p></sp>
<sp><speaker>Cavaliere</speaker>
<p>Poiché non volete che si fugga la prattica di questi appestati, mi parrebbe cosa utile e necessaria l'insegnar qualche secreto, se sia possibile, da potersi conservar intatto dal veleno delle lor rabbiose e serpentine lingue.</p></sp>
<sp><speaker>Annibale</speaker>
<p>Giustissima è la vostra dimanda, alla quale sodisfaccio con poche parole, dicendovi che, sì come alcuni animali, dovendo combattere con serpenti, ricorrono prima a certi semplici, i quali mangiati hanno forza di reprimere e mortificare il loro veleno, così noi, avendo spesso a combattere con maldicenti, dobbiamo prepararci di qualche opportuno difensivo. E per me non vi trovo il più sicuro rimedio, quando alla presenza nostra il maldicente sfodra l'affilata lingua per ferir alcuno, che d'abbassare il ciglio e non mostrarci punto vaghi del suo maldire. Perché allora il maldicente ha il prurito o pizzicore nella lingua, quando s'accorge che noi abbiamo il pizzicore nell'orecchie, e allora s'astiene dal maldire, quando ci rendiamo duri ad ascoltarlo. E ben sapete che le saette non si piantano nel sasso, e ch'essi parimente non piantano le lor malvagie radici, se non dove trovano il terreno molle e acconcio a riceverle.</p>
<p>E dico di più, che se vogliamo con diligenza ricercare qual sia più grave fallo l'udire o 'l dir mal d'altri, confesseremo alla fine (come altri hanno fatto) di non saperne dar giudicio. E nel vero il tolerare ch'alcun dica male d'un uomo da bene è ingiustizia, chi presta benigne orecchie al maldicente gli dà occasione di peccare, e rade volte avviene ch'egli non sia parimente uomo di mala lingua, e par quasi a colui che parla di non errare, o almeno di partir per mezo il suo errore, dandone la metà all'ascoltante e pigliandone l'altra per sé. E quindi avviene che, a guisa di due ciechi che si conducono fra loro, cadono amendue nella fossa. Chiudiamo dunque l'orecchie a costoro, e così facendo freneremo le loro sfrenate bocche e acquisteremo gran lode e credito presso agli uomini di sano intelletto.</p>
<p>E sì come è bene il non consentire che si dica male d'alcuno, così è atto di grandezza il non tener conto del male ch'altri dicono di noi. Anzi dobbiamo credere che tanto favore apporta l'esser biasimato da' cattivi, quanto l'esser lodato da' buoni, e si può dire che sì come da' serpenti velenosi si trae qualche rimedio, così da' maldicenti si cava utilità, mentre ci guardiamo di commettere ciò che dicono di noi. E ci dobbiamo risolvere d'esser così noi signori delle nostre orecchie come essi della lor lingua. Imitando il grande Alessandro, o altro ch'egli si fosse, il quale, facendo guerra contra un altro re e sentendone dir male da uno de' suoi soldati, lo riprese agramente dicendogli: – Io ti pago perché tu combatta col mio nemico, e non perché tu dica mal di lui –. E 'l medesimo Alessandro intendendo che alcuni sparlavano di lui, non mostrò alcun segno di vendetta, ma saggiamente e con real modestia rispose ch'era cosa da re il far bene e l'udir male. Aggiungetevi Augusto, il quale intendendo che Tiberio si doleva perché egli fosse tanto modesto e paziente verso di quelli che sparlavano di lui, gli scrisse queste parole: – Non volere, o Tiberio mio, secondar in ciò la tua giovenile età e sdegnarti tanto, perché vi sia chi dica mal di noi, imperoché egli è assai se siamo in tal stato ch'alcuno non ci possa far male –. Anzi egli disse ad un altro in questo proposito che in un città libera dovevano anco esser libere le lingue.</p></sp>
<sp><speaker>Cavaliere</speaker>
<p>Tutti i signori non hanno lo stomaco d'Alessandro e d'Augusto.</p></sp>
<sp><speaker>Annibale</speaker>
<p>Per certo se è male l'oscurare la fama de' privati, è molto peggio il volerla con prencipi e particolarmente con suoi naturali signori. E questi meritano d'esser odiati da tutto il mondo, poiché col mal dire li provocano a sdegno e molte volte danno lor cagione di mutar costumi, e d'umani e benigni gli fanno divenir aspri e crudeli. Né possono scusarsi perché vi siano de' prencipi malvagi e tiranni, conciosiaché già hanno ricevuto il comandamento cristiano che dice: o buoni o discoli. In confermazione del quale viene quel detto: se Nerone sarà tuo signore, abbi pace con lui.</p></sp>
<sp><speaker>Cavaliere</speaker>
<p>Ora che siamo fuori delle spinose lingue, avete voi in mente altra sorte di persone, le quali s'abbiano se non a desiderare almeno a comportare nella nostra conversazione?</p></sp>
<sp><speaker>Annibale</speaker>
<p>Dimandato un filosofo qual bestia al mondo fosse di tutte la più viziosa, rispose: – Delle selvaggie il maldicente, delle domestiche l'adulatore –. E perciò stimo che 'l nostro ragionamento avrà ordine, e non sarà punto casuale, se avendo trattato delle bestie selvaggie, tratteremo ora delle domestiche, dalla cui bocca spira un velenoso fiato che ammorba l'anima di chi presta loro orecchie.</p></sp>
<sp><speaker>Cavaliere</speaker>
<p>Questi dove li mettete voi a sedere, fra i sopportabili o fra gli insopportabili?</p></sp>
<sp><speaker>Annibale</speaker>
<p>Ve ne sono di due sorti, altri palesi, altri secreti: i palesi sono quelli che, sforzati più tosto dalla fame che da altro, s'accostano volentieri alle persone potenti e sanno così bene andare a verso, che fanno loro, secondo il proverbio, veder lucciuole per lanterne; o sono almeno certi di far loro cosa grata, e s'acquistano il nome non solo d'adulatori ma di buffoni e parasiti.</p>
<p>Come un certo Nicesia, il qual veggendo le mosche pungere or le mani or la fronte ad Alessandro: – Oh quanto – disse – queste mosche sono da più dell'altre, poiché hanno la grazia di gustar il tuo sangue regio! –. E un altro veggendo Dionisio ridere in disparte con alcuni suoi famigliari, si pose anch'egli a ridere; e dimandandogli il re perché ridesse: – Perché – rispose io stimo che siano degne di riso quelle cose che tu dici –.</p>
<p>Voi vedete anco le comedie degli antichi e de' moderni fornite di questi gnatoni, i quali, poiché sono mostrati a dito, s'hanno a fuggire come insopportabili e come uomini vili e di niuno valore, e a' quali molte volte vengono date delle busse sopra le spalle e dei fregi sul viso. E sì come la simia, la quale non essendo buona a guardar la casa come il cane, né a portar la soma come l'asino o 'l cavallo, né a lavorar la terra come il bue, si acconcia a farci ridere e a sopportare mille dispregi, così questi, non avendo per le mani alcuno onesto e utile essercizio, si danno al diletto degli occhi e dell'orecchie altrui con vergogna e infamia loro.</p>
<p>Seguono poi gli adulatori secreti, i quali sotto spezie d'amore e di carità vanno con insinuazione e con artificio occupando la grazia altrui, e con la forza delle loro false ragioni li fanno cadere in molti errori.</p></sp>
<sp><speaker>Cavaliere</speaker>
<p>Questi, se ben comprendo, gli ammettete per sopportabili.</p></sp>
<sp><speaker>Annibale</speaker>
<p>Signor sì.</p></sp>
<sp><speaker>Cavaliere</speaker>
<p>E io direi che s'avessero a porre nel numero de' desiderabili.</p></sp>
<sp><speaker>Annibale</speaker>
<p>Perché?</p></sp>
<sp><speaker>Cavaliere</speaker>
<p>Perché se ben tutti biasimano l'adulazione con la lingua, tutti nondimeno la laudano col cuore, e vi prometto che fra tante città, paesi e nazioni ch'io ho pratticate, non ho mai infin ad ora trovato cuor d'uomo così fiero e selvaggio che non si sia intenerito al suono delle lusinghe e delle adulazioni; e dopo lunga sperienza mi sono alla fine certificato che tutte le persone di gran valore e d'acutissimo ingegno si compiacciono estremamente non men d'adulare che d'esser adulate.</p>
<p>Ben sapete che se voi mi voleste empir di vento e mi veniste dicendo ch'io fossi un forte lottatore, overo un eccellente musico, lo riceverei per ingiuria, essendo io privo di queste parti; ma quando voi essalterete la forma de' miei caratteri e lo stile, o qualche altro membro della mia professione, io per modestia farò alquanto lo schifo, ma ne sentirò un contento grande in me medesimo, così perché io mi persuado che tutto ciò che voi direte di me in questo soggetto sia più che vero, come perché naturalmente io desidero d'esser lodato. E so d'aver letto che, dimandato Temistocle qual voce gli piacesse più nel teatro: – Quella – rispose – che racconta le mie lodi –.</p>
<p>E questo desiderio è commune a tutti gli uomini, i quali sono così vaghi di gloria, che solamente all'udirsi nominar con lode si struggono d'allegrezza, sì come fece Demostene, il quale passando innanzi a due portatori d'acqua e sentendo che dicevano pianamente fra loro: – Questo è Demostene –, si volse indietro e s'alzò in su la punta de' piedi per far di sé più alto spettacolo, quasi volesse dire: – Io son desso –. Ma che parlo io di Demostene? Quanti ve ne sono che senza misurar il merito loro e senza considerare se siano lodati a ragione o a torto, si lasciano volentieri ingannare, e accettano questo ufficio in buona parte? E quanti all'incontro veggiamo noi, e forse sono io di quelli, che grandemente s'attristano e si sdegnano quando non sono adulati? Vi dirò ben anco di più, che se uno di quelli gnatoni e publichi adulatori di cui avete fatto menzione entrasse nel campo delle mie lodi, io diverrei Trasone, e l'ascolterei con insaziabil gusto, dandomi a credere che se ben egli fosse adulatore con gli altri, non lo sarebbe meco; e gli ne saprei grado, e vorrei in quel punto che vi fossero presenti i miei amici e tutto il mio parentado.</p>
<p>Questa, signor Annibale, questa è la via da procurarsi degli amici e degli onori, e ormai son chiaro che chi non sa adulare non sa conversare. E ho udito un gran signor francese a dire a' suoi amici: – Adulatemi, che mi fate il maggior piacer del mondo –. E non vi è alcuno che non sappia che sì come il biasimo è principio d'inimicizia, così la lode è principio d'amicizia. E se a voi pare che l'adulazione faccia incorrere in errore, a me pare il contrario, perché sì come a chi è degnamente lodato gli si accresce l'animo, così a chi s'avvede d'esser lodato a torto gli si rimorde, e s'accorge quale egli debba essere, in modo che 'l sentirsi adulato gli arreca giovamento. E se l'adulazione fosse vizio, non l'userebbono i discreti padri né i giudiciosi maestri verso i fanciulli, i quali se ben non sanno perfettamente parlare o leggere o saltare, non restano però al lodar grandemente ogni loro picciolo atto, per inanimarli d'avantaggio all'opere lodevoli.</p>
<p>E vedete anco che la natura ha infusa l'adulazione infin nel petto de' fanciulli, i quali corrono ad abbracciare e a baciare i padri, quando voglion cavar danari o altre cosuccie dalle lor mani. E pare anco che non meno l'abbia insegnata a' mendici, che per ricever limosine intonano l'orecchie altrui con pietose voci. Di più ponete mente agli accorti oratori, i quali condiscono le loro insalate con l'olio dell'adulazione e insegnano i modi di procacciar benivolenza per ottener grazie da' prencipi e magistrati. Né voglio anco lasciar adietro l'essempio de' saggi amanti, i quali e in voce e in iscritto chiamano l'amata or patrona, or cuore della vita loro, or anima, or speranza, o con altri nomi lusinghevoli, e la mandano in paradiso dandole titolo di dea, e nominando le sue bellezze angeliche e divine, i denti perle, le labra coralli, le mani avorio. E come disse il poeta:</p>
<p><quote rend="block"><lg><l>La testa or fino, calda neve il volto,</l>
<l>ebano i cigli e gli occhi son due stelle.</l></lg></quote></p>
<p>Il mondo, per finirla, è pieno d'adulazione e con l'adulazione si conserva: ed è oggi mai più in uso questo essercizio che le barbe in punta. E vedete che tutte le persone, per star in pace e mantenersi in conversazione, si adulano scambievolmente nonché ragionando ma tacendo. E se ben veggono polite le vesti del patrone o dell'amico, non lasciano però di scuoterle con un lembo della cappa, come se fossero macchiate di polvere o di fango; e sono molti che mentre altri parla, quantunque non l'ascoltino, fanno però cenno col capo e inarcano le ciglia, e vogliono in ogni modo con qualche atto compiacere e satisfare all'amico, il che non è altro che adulazione.</p>
<p>Sapete pur anco che siamo naturalmente nemici de' cavillosi e sofisti, i quali ad ogni nostra parola ci contradicono, e per lo contrario quelli che consentono a' nostri discorsi o con la lingua o co' gesti li giudichiamo amici, e secondo il nostro cuore e portiamo loro affezzione e con essi volentieri conversiamo, e riceviamo l'adulazione in luogo d'umiltà e di benivolenza, in sì fatta maniera che chi non ci adula lo stimiamo o invidioso o superbo. Ed è tanta la nostra vanagloria, che quando siamo lodati, se ben ci pare che la lode ecceda il merito, nondimeno l'attribuiamo più tosto a soprabondanza d'amore che ad adulazione. Né sentite mai alcuno che menta altri per la gola per falsa lode che gli sia data, anzi gonfio di vento e di persuasione gli risponde tutto lieto: – L'amor che mi portate vi far dir così –. Con ragione adunque un certo adulatore, essendo avvertito a voler dire il vero, rispose che si vuol dire a chi lo vuol udire: ma chi lo vuol udire? Crediate pure che sì come la verità partorisce odio, così l'adulazione genera amore e fa buon sangue.</p>
<p>Io ho voglia parimente di dire che chi levasse l'adulazione del mondo, leverebbe la creanza, perché noi facciamo di berretta a tale che ci è nemico, e tale ci dà il buon giorno che ci desidera il mal anno e la mala pasqua. Ma che volete? Bisogna ad imitazione loro rallegrarsi in vista e sogghignare e volpeggiar con le volpi, e beffar l'arte con l'arte istessa. E sì come il voler ostinatamente contendere con l'amico è vizio, così è virtù e creanza il saper cedere e piegare e lasciargli il pregio, come fece l'accorto Anichino presso il Boccaccio, il quale lasciandosi vincere da quella signora al giuoco degli scacchi, ebbe la vittoria e 'l trionfo della grazia sua.</p>
<p>Io adunque per tutte queste ragioni conchiudo che per acquistar favore e per condurre a felice fine i suoi dissegni, convenga aver sempre Lodi e Piacenza in bocca, e recarsi a virtù il saper magnificare con la lingua e co' cenni l'opere altrui e dar loro di quello che vanno cercando.</p></sp>
<sp><speaker>Annibale</speaker>
<p>Voi avete molto ingegnosamente lodata l'adulazione. Ma perché l'opinione mia è in tutto differente dalla vostra, io per non parer adulatore, vengo ad oppormi alle ragioni da voi assignate, dicendovi che gli uomini per la maggior parte sono adulatori di loro medesimi, col darsi a credere d'esser quei che non sono. Dalla qual cecaggine sono bene spesso offuscati i principi, sì come fu Domiciano, il quale non ebbe timore né vergogna di farsi chiamar signore e dio; e di qui è ch'un adulatore scrisse a sua gloria, anzi a suo vituperio, queste parole: «Editto del signore e dio nostro». Similmente Alessandro, lasciandosi entrar questo farnetico in capo, non contento d'esser uomo e re, e d'aver titolo di “grande”, voleva esser chiamato figliuolo di Giove, e mal per coloro che in ciò non gli compiacevano; di che sua madre se ne dolse, dicendo che la voleva porre in disgrazia di Giunone. Ma di questa sua divinità ridendosi un filosofo che non sapeva adulare, e veggendo che 'l medico in una sua infermità gli faceva apparecchiare un certo brodo: – Il nostro dio – disse – ha riposta la speranza della salute nel brodo –.</p>
<p>E però tutti quelli ch'amano smisuratamente se stessi danno più che volentieri orecchie agli adulatori, da' quali credono d'esser lodati e non adulati, senza considerare, come bene avete detto, se siano lodati a dritto o a torto. Onde non è maraviglia se communemente sono grati gli adulatori, ma gli uomini di sana mente e che conoscono se stessi e 'l lor merito, se ben naturalmente sono desiderosi di lode, non si lasciano però infinocchiare, né patiscono volentieri d'esser falsamente lodati, posciaché la falsa lode non è altro che beffa. Né vi stimo io così vanaglorioso né di così facile levatura, che quando io nel dir le vostre lodi ve ne mescolassi dentro qualche una ch'eccedesse il vero, non me ne deste biasimo o con parole manifeste o tacitamente nel cuor vostro.</p></sp>
<sp><speaker>Cavaliere</speaker>
<p>Eccovi ferito con le vostre arme, perché lodandomi per uomo che non comporterei d'esser lodato oltre al mio merito, voi m'attribuite una virtù che in me non è e vi scoprite adulatore e beffatore.</p></sp>
<sp><speaker>Annibale</speaker>
<p>Sarete pur voi il ferito, perché avendo voi già detto che se vi sentiste lodato da un adulatore non credereste ch'egli fosse adulatore con voi, e non comportando ora ch'io vi attribuisca una virtù la quale negate d'avere, contradite a voi stesso e fate parere me verace e non adulatore. Oltre a ciò dicendo io ch'io vi stimo persona che non soffrirebbe d'essere falsamente lodata, questa non è lode, ma più tosto una buona opinione ch'io ho di voi. Lode sarebbe s'io assolutamente dicessi che sete uomo che non dà orecchie agli adulatori. E però non avendo quelle mie parole significato di lode, non hanno anco potuto ricevere interpretazione né sospetto d'adulazione.</p>
<p>Or seguendo il mio filo, io replico che l'uomo savio non consente alle false lodi degli adulatori, i quali s'assomigliano al polipo, e come egli vien mutando il colore secondo la spezie delle cose alle quali s'accosta, così essi mutano opinione secondo il gusto degli ascoltanti, e sono chiamati da un antico scrittore amici nemici, perché sotto le dolci parole hanno l'amaro e velenoso sentimento nascosto in quel modo che sta nascosto l'amo nell'esca o 'l serpe tra i fiori; e sono imitatori del beccaio che gratta il porco con la mano per dargli della mazza sul capo. Né vale il dire che l'adulazione causi buono effetto e che l'uomo ingiustamente lodato si ravegga e senta il rimordimento della conscienza, perché l'accorto adulatore racconcia così bene i panni addosso al compagno, che non vi paiono le cusciture, e s'appiglia in così fatta maniera alle cose verisimili che le fa ricevere per vere.</p>
<p>E con tutto che alcuni valenti scrittori abbiano trattato de' modi co' quali si conosce l'amico dall'adulatore, nondimeno è cosa molto malagevole, per non dir impossibile, il conseguir questa conoscenza, così perché il mondo è ripieno di queste fiere domestiche, come perché non si può chiaramente discernere quel male che ha sembianza di bene. Onde ben disse un valentuomo che sì come il lupo è simile al cane, così l'adulatore all'amico, e che bisogna guardare che non pigliamo errore, e che pensando di metterci in guardia de' cani non cadiamo in preda de' lupi. Ma posto che sentiate l'odore della falsa laude, non sentite però in voi stesso quel rimordimento che voi dite, perché quella falsa laude ha qualche apparenza di verità e vi è data con intenzione che la beviate per giusta e degna.</p>
<p>Vengo ora agli essempi de' padri, i quali dite che adulano i figliuoli per inanimarli alle virtù, e de' figliuoli che all'incontro adulano i padri per trarne qualche piacere, e vi dico che questi sono due casi differenti. Il primo non è veramente adulazione, perché non ha in sé alcuno inganno.</p></sp>
<sp><speaker>Cavaliere</speaker>
<p>Non ingannate voi il fanciullo, se avendo fatto un picciol salto, gli dite che ha saltato benissimo?</p></sp>
<sp><speaker>Annibale</speaker>
<p>Questo è inganno buono e dirizzato a lodevol fine e utile all'ingannato. Sì come noi medici inganniamo talora gli infermi, dando loro il sugo de' granati per vino.</p></sp>
<sp><speaker>Cavaliere</speaker>
<p>Passate all'altro essempio de' fanciulli che adulano i padri per cavarne danari o altro.</p></sp>
<sp><speaker>Annibale</speaker>
<p>Questo, s'io non erro, ha bisogno di più sottil considerazione, e conviene prima ricordarsi che alcuni uomini sogliono, per acquistar grazia, confermare e lodare tutto ciò che dicono gli altri, senza punto contradire; alcuni per l'opposito fanno professione di litigiosi e di contrastar ad ogni parola altrui: e questi due estremi sono viziosi. Or fra loro vi è la strada di mezo, la quale tengono quelli che non vogliono in tutto piacere né in tutto dispiacere, ma con virtuosa maniera sanno a luogo e tempo, e secondo il debito, ammettere e ributtare i detti altrui, come conviene all'uomo da bene. Bisogna poi sapere che quei che vanno al verso di tutti con intenzione solamente di dilettare, s'hanno a chiamare piacevoli, ma quando ciò fanno per trarne utile, sono veramente adulatori. Questa distinzione viene (come voi sapete) da buon maestro, e secondo essa s'avranno a chiamar adulatori i fanciulli che carezzano i padri per aver danari. Ma qui conviene innalzare un poco più il nostro spirito e venire considerando che 'l figliuolo non può dar lode né far carezze al padre che soperchino l'amore e 'l debito suo naturale e che 'l padre non pretenda di meritarle.</p></sp>
<sp><speaker>Cavaliere</speaker>
<p>Sì bene, ma si dice per comun proverbio: chi ti fa più carezze che non suole, o t'ha ingannato o ingannar ti vuole. E 'l padre non è sì cieco che non comprenda in quel caso l'arte e la malizia del figliuolo.</p></sp>
<sp><speaker>Annibale</speaker>
<p>Egli non solamente comprende, ma commenda l'intenzione del figliuolo, la qual tuttavia egli non ascrive ad arte né a malizia, come voi, ma più tosto la gradisce come virtuosa e discreta accortezza. Perché egli vede che 'l figliuolo seguita la natura maestra, la quale ci insegna nei nostri bisogni ad umiliarci e a dimandare con atti pieni di lode e d'affetto, e a conoscere che chi brama d'esser essaudito, convien che prieghi, e chi vuol entrare picchi l'uscio. E quantunque siamo tenuti a dar continovamente lodi al nostro eterno Padre, nondimeno ci riscaldiamo più con la lingua e col cuore quando vogliamo impetrar grazie da lui; e per placar l'ira sua non lo chiamiamo giusto, ma li ricordiamo la clemenza e la misericordia, della quale abbiamo bisogno. Onde secondo questa considerazione possiamo ragionevolmente conchiudere che così fatte maniere non debbono venire sotto il capo dell'adulazione, e che non pure i fanciulli ma né anco i figliuoli bene intendenti non possono, quando ben vogliono, usar adulazione col padre. Il che chiaramente dimostrò Pittaco, uno de' sette savii della Grecia, dicendo: – Non dubitar d'esser adulatore al padre –.</p>
<p>All'essempio de' poveri che chieggono limosina con false lodi, rispondo che la necessità non ha legge, e se per liberarsi dalla fame è concesso il rubbare, è maggiormente concesso l'adulare. Oltre che io non stimo questa propriamente adulazione, perché l'adulatore non suole esprimere manifestamente il suo bisogno, ma cerca con artificio nascosto di far ch'altri si muova ad usargli cortesia.</p>
<p>E con questa ragione difendo anco l'oratore, il quale dimanda apertamente al prencipe e al giudice ciò ch'egli desidera ottenere. Né li si può dar più tassa di quella che si dia a colui che dice: – Guarda, ch'io ti voglio ferire –. Perché sì come questo scuopre l'intenzione sua e dà tempo all'avversario di mettersi su le difese, così l'oratore non entra prima in campo che 'l giudice non sappia la dimanda ch'egli ha da fare e non s'imagini le vie ch'egli vuol tenere per tentare l'animo suo.</p>
<p>Ora mi resta l'ultimo essempio degli amanti, i quali son contento di confessarvi che sono adulatori, poiché lo confessa un mio maggiore, scrivendo che se l'amata ha il naso schiacciato, la chiamano amabile, se aquilino, signorile; se è bruna, virile; se è bianca, scesa dal cielo. Ma non è maraviglia, poiché gli amanti non hanno legge né ritegno, e nei cuori loro, come dice il vostro poeta:</p>
<p><quote rend="block">Regnano i sensi e la ragione è morta.</quote></p>
<p>E sì come l'amante è adulatore dell'amata, così l'amata è adulatrice di se stessa, percioché non è alcuna così deforme, che sentendosi chiamar bella non se lo creda, o non pensi d'esser tenuta tale dall'amante. E sì come il corvo per dar credito alle lodi della volpe, si lasciò cavar la preda di bocca, così molte meschine hanno provato il danno dell'adulazione, conciosiacosaché dal fiato delle lodi, non altrimente che piuma dal vento, si sono lasciate levar tant'alto che, non potendosi più sostenere, sono cadute a terra, e nella percossa vi hanno lasciato l'onore, e dove prima erano signore sono poi rimase serve.</p>
<p>Ma per sodisfarvi intorno al capo della creanza, dove dite che facciamo di berretta a tale che ci è nemico, io vi dico ch'egli è più vera quella sentenza che non s'ha da accettare come colomba chiunque dice: – Pax vobis –; ma questi meritano più tosto nome di simulatori che d'adulatori.</p></sp>
<sp><speaker>Cavaliere</speaker>
<p>Parmi che voi chiamiate una cosa istessa con diversi nomi, posciaché nell'adulazione concorre la simulazione.</p></sp>
<sp><speaker>Annibale</speaker>
<p>Io vi faccio quella differenza che è tra 'l genere e la spezie, perché gli è vero che chi adula simula, ma non chiunque simula adula. E per meglio dichiararmi vi pongo avanti un combattente, il quale facendo vista di ferire il nemico sul capo, gli rivolge il colpo sopra la gamba o vero in altra parte. Questo direte bene che finga, ma non direte già che aduli.</p></sp>
<sp><speaker>Cavaliere</speaker>
<p>È vero.</p></sp>
<sp><speaker>Annibale</speaker>
<p>E i valorosi capitani non ingannano anco il nemico fingendo di pigliare un camino e torcendosi altrove? E non s'ottengono le vittorie altretanto con gli stratagemi militari, quanto con la forza dell'arme? E queste simulazioni non pure non apportano biasimo, ma accrescono lode e gloria. E non solamente fra nemici, ma spesso fra conoscenti il fingere in cosa che non apporti loro danno si concede, come se essendo io invitato a vedere una comedia o altro spettacolo, m'infingerò, per non andarvi, indisposto; o se, per non esser conosciuto la notte, mi torcerò la vita o mi contrafarò a guisa d'un zoppo.</p>
<p>Eccovi adunque che 'l simulare è un termine ampio, il quale si stende a molte cose e a diversi fini; e l'adulare è un termine assai più ristretto e contenuto sotto il simulare, quasi spezie sotto il suo genere.</p>
<p>Laonde voglio conchiudere che sì come non è lecito il simular adulando, perché nuoce al prossimo, così è permesso, né si può chiamar vizio, il simulare senza alcuno interesse e senza intenzione d'offender altrui. Confesso bene che colui che finge d'amare alcuno con intenzione d'ingannarlo o fargli danno è oltremodo vizioso, e che 'l filosofo lo chiama peggiore di quello che fabrica false monete, a tale che non può esser amicizia dove è simulazione. Ma se in atto di creanza, io faccio di berretta ad un mio conoscente senza amarlo, non debbo perciò esser chiamato vizioso, perché io mi son mosso ad onorarlo più per segno di cortesia e di civilità che d'amore. Oltre a ciò voi sapete che 'l mondo è ripieno d'uomini viziosi, i quali ragionevolmente odiamo per li loro difetti, ma non ci mette bene lo scoprir questa nostra malivolenza.</p>
<p>E qui vi ricordo che molti s'amano i quali non s'onorano, come i figliuoli, che sono amati ma non onorati dai padri; e per lo contrario molti s'onorano che non s'amano, come alcuni signori poco grati a' sudditi, o vero alcuni capi di giustizia, che sono in mala considerazione de' popoli, dai quali sono onorati ma non amati. E però non possiamo noi molte volte, né dobbiamo, mancare d'usare atti di creanza, ponendo mente non al merito altrui ma al debito nostro, perché se sono inferiori o eguali che ci salutino, siamo tenuti per creanza a risalutarli; se sono prencipi o magistrati, o altri maggiori, li dobbiamo onorare se non per affezzione almeno per quella riverenza che conviene allo stato loro.</p>
<p>Io credo d'avervi a bastanza dichiarata la differenza tra l'adulare e 'l fingere. Ora ritornando agli adulatori, vi replico che sono di natura pessima e velenosa. E con tutto che sia cosa difficile, come già abbiamo detto, il conoscere l'amico dall'adulatore, nondimeno si ha a credere che comunemente i maggiori sono adulati dagli inferiori, e quanto più hanno il tempo sereno, tanto più copiosamente piovono loro addosso gli adulatori, i quali s'accostano volentieri dove conoscono di poterne trarre utile. E di qui nasce che i prencipi sono assediati da questi malvagi spiriti, le cui adulazioni continove li rendono come sciocchi e li fanno quasi trasvedere e uscire di loro medesimi. Onde soleva dire Carneade che i figliuoli dei re non potevano imparare alcuna cosa perfettamente, se non il cavalcare, perché i governatori, gli schermitori e gli altri loro maestri attendono a compiacere, e fanno loro credere che siano bene intendenti di quelle cose che non sanno; il che non avviene nel cavalcare, perché il cavallo, che non è adulatore e che non porta rispetto più a' grandi che a' piccioli, s'essi non si sanno ben reggervi sopra, li gitta a terra. E però ci abbiamo a guardare da tali uomini, così perché recano danno, come perché dispiacciono a Dio.</p>
<p>Né qui saprei ben dire qual sia più grave fallo, o di colui che col mal dire biasima i buoni, o di colui che con l'adulare loda i cattivi. Ben so d'aver appreso gran tempo fa che infinito è lo sdegno di Dio, quando sente o biasimare un suo simile o commendare un suo dissimile, e non vi ha dubbio che allora si fa atto oltremodo vizioso con l'adulazione, quando si loda alcuno di cosa della quale dovrebbe esser ripreso. Il che ci dimostra quella sentenza: guai a voi che chiamate il mal bene. E questi adulatori sono paragonati a coloro che ci mettono i guanciali sotto il capo e le molli piume sotto il corpo per farci addormentare. È parimente grave l'errore di quelli che adulano con dissegno di nuocere, ad limitazione di Giuda. E perciò è scritto che più dolci sono le ferite dell'amico che i baci dell'inimico, cioè dell'adulatore.</p>
<p>E per conclusione, l'attribuire ad alcuno quel ch'egli non ha è atto d'ingannatori ed è spezie d'oltraggio, e perciò merita d'esser commendato Sigismondo imperatore, il quale sentendosi da un certo sfacciato chiamar iddio, alzata la mano gli diede un sorgozzone, e dicendo colui: – Perché mi batti, imperatore? –, egli rispose: – Perché mi mordi, adulatore? –.</p></sp>
<sp><speaker>Cavaliere</speaker>
<p>Poiché mi fate ravvedere che gli adulatori sono così abominevoli e dannosi, come voi dite, io giudicherei che s'avessero a mettere nel numero degli insopportabili.</p></sp>
<sp><speaker>Annibale</speaker>
<p>Mettiamoli pure a sedere presso a' maldicenti su la banca de' sopportabili, e tenendoli amendue per amici, guardiamoci da amendue come da nemici, ponendoci una medesima celata in testa, che ci cuopra l'orecchie contra le loro bestiali e dannose voci. E vengaci a mente che chi ascolta volentieri gli adulatori è simile alla pecora che dà il latte al lupo, e imita colui che porge la gamba ad un altro che gli voglia mettere il piè avanti per farlo cadere. E quando vi sentite portar in alto da questi lusinghieri, pregateli per cortesia che vi lascino a terra, dicendo loro che se avrete bisogno di lode, vi loderete da voi stesso. O fate come un gentiluomo mio amico, il quale avendo lungamente e con pazienza ascoltato un certo sfacciato che gli aveva posta in capo una ghirlanda di titoli e di lodi soprabondanti, gli disse alla fine:</p>
<p>– Io non so quel ch'io mi faccia ora di queste vostre lodi, perché s'io le rifiuto, vi tasso d'adulazione, s'io le accetto, cado in vanagloria: partiamole adunque da buoni compagni, e dandone la metà a me, pigliate l'altra metà per voi –.</p></sp>
<sp><speaker>Cavaliere</speaker>
<p>Quel gentiluomo non doveva anco per discretezza accettar la metà di quelle lodi, ma rifiutarle tutte.</p></sp>
<sp><speaker>Annibale</speaker>
<p>Anzi egli fece atto di giudizioso, perché essendo sempre l'adulazione mescolata con qualche parte di verità, sì come già abbiamo detto, egli fu discreto ad accettar la verità e a lasciar la bugia all'adulatore.</p></sp>
<sp><speaker>Cavaliere</speaker>
<p>Mi piace l'opinione vostra intorno alla ripulsa che conviene dare alle false lodi. Ma in questo punto m'occorre a dubitare se quando io, spinto non solamente da amore, ma da opportuna occasione, vi darò in faccia alcuna lode vera, legitima e fondata sopra una vostra notabile azzione, sarà ufficio vostro di ributtarla o di passarla con silenzio?</p></sp>
<sp><speaker>Annibale</speaker>
<p>Perché il tacere sarebbe segno di superbia o di leggierezza, io o con umiltà cristiana mi risolverei di rispondervi con riferir quelle lodi a Dio come cagione di tutti i beni. O con morale modestia cercherei di scemar alquanto la mia gloria e far partecipe e compagno o voi o altri dell'istesse lodi nel modo che fece Pirro, quel gran capitano, il quale ritornato dalla guerra con subita e felice vittoria, e sentendosi chiamare “aquila” da' suoi soldati, rispose: – S'io sono aquila, voi ne sete cagione, poiché con le vostre braccia e con le vostre arme quasi con penne m'avete sollevato e sostenuto –.</p>
<p>Ma egli mi par tempo d'uscire dalla conversazione degli adulatori e di conchiudere che beato è colui che non adula e non si lascia adulare, che non inganna e non è ingannato, che non fa male e non lo patisce.</p></sp>
<sp><speaker>Cavaliere</speaker>
<p>Poiché l'amico e l'adulatore hanno tanta conformità insieme, che con fatica si discernono, mi piacerebbe che m'insegnaste come farò sì ch'io non sia tenuto adulatore.</p></sp>
<sp><speaker>Annibale</speaker>
<p>Due modi ci sono: l'uno di non lodar mai alcuno in faccia, il che è vizio dal quale pochi si astengono, e non sanno il detto d'un greco poeta: chi dice mal di me assente, non mi fa ingiuria, chi dice ben di me presente, dice mal di me. Ma perché sono alcuni, come già avete detto, che se non li lodate, vi stimano o superbo o invidioso, con questi bisogna tenere un altro modo, che è l'imitare il cane d'Egitto, che al Nilo bee e fugge: cioè di mostrarvi conoscitore de' meriti loro, e scusandovi di non volerli lodar in presenza, per non esser tenuto adulatore, lasciarli con quel poco di zuccaro in bocca.</p></sp>
<sp><speaker>Cavaliere</speaker>
<p>Avete voi altre persone da metter presso a questi sopportabili, i quali non si vogliono cercare né fuggire?</p></sp>
<sp><speaker>Annibale</speaker>
<p>Già vi ho detto che al vizio dell'adulazione è contraposto quello della contradizzione, e perciò parmi che di questi contenziosi abbiamo a ragionare. I quali con animo ritroso e bestiale s'attraversano alle opinioni altrui, e vogliono in tutti i luoghi, in tutti i tempi, sopra tutti i ragionamenti e con tutte le persone litigare e soprastare come l'olio, poco o nulla stimando la malivolenza o disgrazia di chi che si sia.</p></sp>
<sp><speaker>Cavaliere</speaker>
<p>Avvenga ch'io aborrisca la natura e prattica di costoro, nondimeno mi ricorda d'aver già udito un virtuoso e onorato cavaliere a commendarli, dicendo che sono pellegrini ingegni quei che sostengono le singolari opinioni contra le communi, e che si dà loro orecchie con più attenzione e con maggior maraviglia. E veramente se voi mi proverete con lungo discorso che 'l sole sia chiaro e riscaldi, mi farete fuggire la voglia d'ascoltarvi, perché non mi volete dir cosa nuova; ma se entrerete in campo per mantenermi ch'egli sia oscuro e freddo, oh come risveglierete i miei spiriti e li tirerete tutti intenti ad udirvi! Onde con molto proposito intendendo un filosofo ch'uno s'apparecchiava per far un discorso delle lodi d'Ercole, rispose: – E chi lo vitupera? –.</p>
<p>Mirate per lo contrario con quanto gusto e con quanta ammirazione si leggono i paradossi di diversi ingegnosi scrittori, e particolarmente i piacevoli capitoli scritti in lode della peste e del mal francese. E se per avventura diceste che questo ufficio sia più tosto di capriccioso poeta che di grave scrittore, vi ricorderei quanto è stimato Favorino filosofo solamente per la fama ch'egli ha d'aver con molte e segnalate lodi essaltata la febre quartana, la quale però sogliono i Francesi augurare a' nemici per la maggior sciagura che possa avvenire. E pertanto io stimo che nelle cose difficili sia riposta l'eccellenza e l'ammirazione, e veggo che voi altri filosofi vi conducete ne' circoli delle dispute, dove facendo contrasto agli assalti di diversi argomentatori, sostenete molte volte conclusioni singolari e lontane dal vero, a tale che quel gentiluomo di cui vi parlo darebbe luogo a questi più tosto fra i desiderabili che fra i sopportabili.</p></sp>
<sp><speaker>Annibale</speaker>
<p>Questi che ora m'avete nominati, io senza contrasto li pongo nel luogo dei desiderabili e virtuosi, né meritano il nome de' contenziosi, perché se ben si dipartono dalla verità, non si dipartono però dalla ragione apparente, e quel che lodano con la lingua, non l'approvano col cuore; e questo loro ufficio non camina ad altro fine che a dimostrar la sottigliezza e vivacità degli intelletti, e non perché abbiano conceputa di dentro tale opinione. E ben sarebbe sciocchezza il credere che a Favorino fosse stato caro l'avere la quartana e agli altri scrittori la peste, ma quelli ch'io chiamo contenziosi sono communemente di rozo ingegno, ed è antico detto che 'l vizio del contradire è proprio degli insensati. E però s'oppongono questi alla verità, o per ignoranza o per ostinazione, e sono simili agli eretici, i quali se ben sono convinti con invincibili ragioni, non pertanto vogliono cedere né acchetarsi.</p>
<p>E questi contenziosi fanno professione di volerla con tutti, e con tutti la perdono, ma dove non hanno ragione da poter più schermire, entrano in colera, e vogliono col grido, con le bestemmie, con le minaccie e con la superbia ad ogni modo essere superiori. E avviene talora che si incontrano con uomini di natura simile, onde da una sola contradizzione di pochissimo rilievo, vengono a capitali querele.</p>
<p>A quel che dite poi de' filosofi, vi rispondo che non solamente a loro ma a tutti gli altri uomini, quando s'accozzano insieme per disputare, è lecito e convenevole il contrasto, ed è più degno d'onore quel che difende la più difficil parte; e se ben sono discordanti nelle parole, non discordano però nell'amore e nella scambievole benivolenza, anzi vanno d'accordo cercando la verità, a guisa di quelli che fanno le corde, de' quali se bene uno torce al contrario dell'altro, s'accordano però intorno all'intenzione e al fine dell'opera.</p>
<p>Ma anco nel disputare si pongono i suoi termini e confini, i quali non è lecito passare senza perdere il nome del disputante e acquistare il titolo del contenzioso e del fisicoso, i quali cadono talora nella sciagura di quei meschini, che per mettere troppo studio nella professione del contradire, perdettero il sano intendimento. E sì come col troppo assottigliare si scavezzano le cose, così col troppo contendere si smarrisce la verità. E però quelli s'hanno a chiamar contenziosi i quali non con animo di disputare e d'essercitare il loro ingegno, ma con disprezzo e con arroganza dicono cose che non solamente sono contrarie al vero, ma non hanno apparenza alcuna di ragione.</p></sp>
<sp><speaker>Cavaliere</speaker>
<p>Qual cosa credete voi che sia cagione di questo vizio?</p></sp>
<sp><speaker>Annibale</speaker>
<p>Una madre con due figliuoli, cioè l'ignoranza con l'amor di se stesso e la persuasione: onde avviene che quei che non sanno nulla, pensano di saper il tutto e tengono per sapienza la loro ignoranza.</p></sp>
<sp><speaker>Cavaliere</speaker>
<p>Il primo capitolo de' pazzi è il tenersi savii.</p></sp>
<sp><speaker>Annibale</speaker>
<p>Ben sapete che l'ingannar se stesso è la più facil cosa di tutte l'altre, ma il Savio ci ammonisce che non vogliamo esser savii presso di noi, cioè nella nostra opinione, perché questa sapienza è chiamata diabolica, e veramente colui che più sa men presume e cede alla ragione. Onde non è maraviglia se 'l volgo ignorante è pieno di contenzioni, e però diremo che 'l contrastare senza fondamento di ragione è uno faticarsi per acquistar odio, e che i contenziosi sono degni di gran biasimo, quantunque s'abbiano a comportare.</p></sp>
<sp><speaker>Cavaliere</speaker>
<p>Sì come avete mostrato il modo da ripararsi contra i maldicenti e adulatori, così desidero che discorriate come s'abbia a schermire conversando con questi spiriti di contradizione.</p></sp>
<sp><speaker>Annibale</speaker>
<p>Quando conoscete che 'l contrastare con l'amico non solamente non è bastevole a farlo capace della ragione, ma può rapportare qualche disordine, voi dovete più tosto piegare che rompere, e secondar il suo umore, se non in caso che 'l tacer vostro fosse per partorire maggiore scandalo, perché quando l'uomo abbandona la ragione e si lascia vincer dall'ira, siamo tenuti di sostenere il suo difetto con la nostra prudenza, seguendo il proverbio: non tagliare il fuoco col ferro; e contentarci che talora la prudenza dia luogo alla temerità.</p></sp>
<sp><speaker>Cavaliere</speaker>
<p>Io conosco un gentiluomo che abbattendosi in uno di questi capi duri, per non stare a contendere usa di dire: – Signore, io non voglio quistione e son contento di quel che a voi piace –. E dimandandogli già un perfidioso qual occhio vegga più lontano, il dritto o 'l manco, subito, per levargli l'occasione del contendere, rispose: – Quel che volete voi –.</p></sp>
<sp><speaker>Annibale</speaker>
<p>Queste risposte, quando si danno con destra maniera, sono convenevoli e hanno forza di fare che 'l peccatore riconosca il suo fallo. Ma per fuggire il pericolo di qualche contrario effetto, io lodo ch'ogni gentile spirito, quando s'abbatte in questi cervelli duri, si risolva, come saggio, di portar il pazzo su le spalle per non impazzir con esso lui, né rifiuti quella scolastica sentenza:</p>
<p><quote rend="block">Soffrendo vinci quel che vincer puoi.</quote></p>
<p>E per certo noi sappiamo esser cosa molto utile il cedere alcuna volta qualche poco delle sue ragioni.</p></sp>
<sp><speaker>Cavaliere</speaker>
<p>Parvi che di questi si sia ragionato a bastanza?</p></sp>
<sp><speaker>Annibale</speaker>
<p>Io credo che possano gir del pari con questi e chiamarsi parimente contenziosi alcuni altri saccenti, importuni e noiosi, i quali non peccano già d'ignoranza, ma assottigliano il loro ingegno solamente nell'appuntar altrui, e sopra ogni parola fanno un commento, e stanno al passo tendendo il laccio ai detti altrui. E questo errore è assai peculiare d'alcuni maestri di scola e d'altri professori di lettere, i quali vi danno risposte o vi muovono talora dubbi da fare stomaco a' cani. Ma s'abbattono alle volte con persone che rassettano loro il capello in capo e li fanno quell'onore che meritano. Come fece già un povero e accorto uomo di villa ad un suo figliuolo, che ad ogni tratto voleva contendere con lui, percioché non vi essendo un giorno altro in tavola a desinare che quattro uova, e dicendo il figliuolo che erano sette, con soggiungere che nel numero del quattro entra il tre e che quattro e tre fanno sette, il padre per non disputare tirò a se le quattro uova dicendo: – Io mangierò queste quattro, e tu piglia le tre –.</p></sp>
<sp><speaker>Cavaliere</speaker>
<p>Di cui resta ora a ragionare?</p></sp>
<sp><speaker>Annibale</speaker>
<p>De' bugiardi, i quali si dipartono dalla verità con altra intenzione e in più modi di quel che si faccino i contenziosi. E primieramente sono bugiardi gli adulatori, i simulatori, i vantatori e vanagloriosi, i quali non refinano mai di cantar le sue lodi, mescolandovi dentro delle menzogne. Il che è vizio se non grave almen noioso, perché niun ragionamento apporta più fastidio che la lode di se stesso, la quale quando anco sia appoggiata alla verità e al proprio merito, è nondimeno odiosa, e però si suol dire che se 'l corvo si sapesse pascere senza gracchiare, averebbe più cibo e manco invidia. Onde l'uomo virtuoso non dee mai fare pompa né vanagloriarsi di quel ch'egli ha, ma starsene umile e dolersi di quel che gli manca.</p></sp>
<sp><speaker>Cavaliere</speaker>
<p>Questi milantatori sono chiamati testimoni di casa, e forse lodano se stessi per adempire il difetto de' vicini, che non curano o non hanno in che lodarli.</p></sp>
<sp><speaker>Annibale</speaker>
<p>Quel tempo che spendono in lodarsi, anzi in biasimarsi, sarebbe molto meglio convertirlo nell'acquistarsi con opere lodevoli la vera lode, che viene dalle persone lodate; ma sono tanto innamorati di loro medesimi, che sono odiati dagli altri, né si ricordano di quel volgar detto: chi si loda si lorda; né di quello: la lode nella propria bocca si guasta. Ma sì come il vizio di questi vantatori è leggiero, quando non nuoce ad alcuno, così è orrendo e biasimevole, quando fa pregiudicio ad altrui. E fra i molti essempi che si possono addurre, non si vuol tacere l'empia sceleratezza di quelli che raccontando le glorie e trionfi de' suoi amori, rivelano la fragilità d'alcune donne, alle quali hanno promesso la secretezza con mille di quei falsi giuramenti:</p>
<p><quote rend="block">Che tutti spargon poi per l'aria i venti.</quote></p></sp>
<sp><speaker>Cavaliere</speaker>
<p>Così poco credito hanno i giuramenti degli amanti, come i voti de' marinari. Ma che vi pare di quegli altri che falsamente si vantano del possesso di tal donna a cui non parlarono mai, e le danno di quelle tasse che già diedero gli empii testimonii all'innocente Susanna?</p></sp>
<sp><speaker>Annibale</speaker>
<p>Quelle gole onde escono così maligne voci non meritano altro onore che 'l capestro, ma meritano poco meno quelle persone che sono facili così a credere come a ridire tali menzogne, dal che ne avviene ch'in poco spazio di tempo una onestissima donna sarà stimata a gran torto da tutto il popolo per meretrice, e vi lascio pensare quanto giusto cordoglio ella senta di così ingiusto biasimo. Conchiudiamo adunque che sono diaboliche tutte le bugie le quali risultano in danno o disonore altrui.</p></sp>
<sp><speaker>Cavaliere</speaker>
<p>Io non posso patire la conversazione di quegli altri bugiardi che fanno professione di non dir mai il vero, quantunque non sia in danno altrui.</p></sp>
<sp><speaker>Annibale</speaker>
<p>Io vi do gran ragione, perché sì come il dire apertamente il vero è indizio d'uomo da bene e onorato, così il mentire è atto servile e lascia odore d'una disleale e mal composta mente, ed è spezie d'ingiustizia. E perciò gli uomini di sano intendimento dovranno chiudersi nel cuore il detto di Pitagora, il quale dimandato quando i mortali facessero cosa che simili a Dio li rendesse, rispose: – Quando dicono il vero –. E se mirate bene la natura de' bugiardi, voi li conoscerete sfacciati e senza vergogna. Onde ben disse il filosofo che 'l giudicio era simile ad una onesta vergine, e che la sua onestà si macchia con la bugia. E come che il dir menzogne disconvenga ad ogni persona, pare nondimeno che sia più tolerato in persona di basso stato e astretta da necessità. E perciò è grandemente biasimato dalla divina Scrittura il ricco bugiardo.</p></sp>
<sp><speaker>Cavaliere</speaker>
<p>Vi sono molti strafalcioni che pensano d'acquistar nome di piacevoli col raccontare certe novelle stravaganti per far ridere o maravigliare gli ascoltanti, e vogliono che siano loro concesse le iperboli come a' poeti. Imitando colui il qual raccontava che andando a caccia trovò un cinghiale tanto vecchio ch'era divenuto cieco, e ch'un altro cinghiale giovane per compassione gli metteva la sua coda in bocca e lo menava in pastura, e ch'egli scoccando la balestra fece sì che, andando il bolzone a ferire tra le natiche dell'uno e 'l grugno dell'altro, scavezzò la coda al giovane, la quale rimase in bocca al vecchio. Onde egli corse subito e, presa in mano la coda, condusse per una strada lunga più di due miglia insino alla città il povero cinghiale, il qual pensava tuttavia d'esser condotto dal suo compagno.</p></sp>
<sp><speaker>Annibale</speaker>
<p>Io credo che costui avesse assai più fatica nel raccontare il caso che nel condurre il porco.</p></sp>
<sp><speaker>Cavaliere</speaker>
<p>Questi fanno a loro medesimi credere il falso con tanta efficacia che vogliono ad ogni modo che diate fede alle loro panzane, e se nol fate si tengono offesi da voi.</p></sp>
<sp><speaker>Annibale</speaker>
<p>A loro si fa il dovere non credendo, ma è bene ingiuria quella ch'essi fanno a noi, posciaché il volerci far credere il falso altro non è ch'un volerci uccellare e spacciar per sciocchi e di facile levatura. Ma finalmente fanno penitenza del loro peccato, percioché come prima sono scorti per parabolani, non si dà più loro credito nell'avvenire, se ben anco dicono il vero. Il che dimostra quella sentenza:</p>
<p><quote rend="block"><lg><l>Non si crede al bugiardo, ancor che giuri,</l>
<l>ben si crede al verace, ancor che menta.</l></lg></quote></p>
<p>Io non niego già che non vi siano alcuni luoghi e tempi nei quali il dir bugia non solamente non è ascritto a vanità né a vizio ma è stimato (presso al mondo) per discreta e lodevole accortezza, mentre sia dirizzata a qualche onesto fine.</p></sp>
<sp><speaker>Cavaliere</speaker>
<p>Io di ciò mi trovo alla mano un essempio assai piacevole, per quel ch'io creda, avvenuto alla Corte. Dove ho conosciuto il figliuolo d'un prencipe dell'età di forse dodici anni, il quale sì come avanzava di costumi e di virtù tutti gli altri suoi eguali in quella Corte, così rimaneva dietro a tutti per una imperfezzione fanciullesca, la quale né per ricordi, né per riprensioni, né per minaccie gli si era infino a quell'ora potuta levare. Ed era che inavvertentemente si lasciava bene spesso gocciar il naso senza prendersi cura di nettarlo. Mentre che s'affaticava il suo governatore nel corregger questa trascuraggine, comparve un giorno, chiedendo limosina a questo figliuolo, un poveraccio molto vecchio, a cui per indisposizione era divenuto il naso oltremodo grosso, deforme, pieno d'ulcere, di marcia e mostruoso. Al cui aspetto si sentì il figliuolo riempire d'un compassionevole tremore, quando l'accorto governatore cominciò a dirgli ch'egli conosceva di lunga mano quel mendico, e che si ricordava d'averlo veduto giovane col naso picciolo, ben formato e sano, ma che la lordura e la dapocaggine gli avevano cagionata quella nascenza, conciosiaché per non curare di moccarsi il naso, se lo lasciò riempire di quegli escrementi, i quali putrefatti, li generarono con processo di tempo quell'appostema e cancro incurabile, il quale non tarderebbe molto a condurlo a morte. Da queste parole entrò in tanto spavento il figliuolo, che tosto sputando e dando di piglio al fazzoletto, cominciò a nettarsi il naso con grande sforzo, ed ebbe da quell'ora in poi così a mente la sciagura di quel meschino, che non fu più bisogno di raccordargli che si asciugasse il naso, a tale che questa bugia fu molto utile al prencipe e lodevole al governatore.</p></sp>
<sp><speaker>Annibale</speaker>
<p>Sì veramente, e sì come questi s'hanno a commendare, così gli altri bugiardi s'hanno a biasimare e a descrivere sul libro di quelli che non si vogliono cercare né fuggire. Sono anco degni di biasimo certi curiosi che con uno continuo “perché” e con ricercar troppo a dentro i fatti altrui, recano fastidio a tutti. Il che è vizio più grande di quello ch'altri per avventura si crede, percioché non è alcun curioso che non sia malivolo e ciarlatore, e che non ricerchi i fatti d'uno per rapportargli ad un altro. E però riprende il comico colui che ricerca ciò che a lui non importa.</p></sp>
<sp><speaker>Cavaliere</speaker>
<p>Parmi d'avere letto che portando non so chi un presente sotto il mantello, e dimandato che cosa egli portasse, rispose: – Non vedi ch'egli è coperto a posta perché tu non lo sappia? –.</p></sp>
<sp><speaker>Annibale</speaker>
<p>Torna a mente a me ancora d'avere letto e questo essempio e quell'altro del re Antigono, il quale passando per lo suo essercito, entrò sotto il padiglione d'Antagora poeta, e trovatolo che coceva certi pesci, gli disse: – Pensi tu che Omero mentre scriveva i fatti d'Agamennone cocesse de' pesci? –. A cui rispose il poeta: – Pensi tu che Agamennone mentre faceva le sue imprese fosse curioso di sapere se nell'essercito si cocessero pesci? –.</p>
<p>Ma se è biasimevole la curiosità nelle cose del mondo, è detestabile nelle cose appartenenti alla divina fede, onde ci è ricordato che non dobbiamo sapere più di quello che bisogna sapere.</p>
<p>Or sì come non s'hanno a cercare né a fuggire i curiosi, così si ha a fare degli ambiziosi.</p></sp>
<sp><speaker>Cavaliere</speaker>
<p>A quel ch'io veggo, voi volete che l'ambizione partorisca mali effetti.</p></sp>
<sp><speaker>Annibale</speaker>
<p>E chi nol sa?</p></sp>
<sp><speaker>Cavaliere</speaker>
<p>Io non so vedere ch'ella operi altro che bene, posciaché risveglia i cuori addormentati, scaccia l'ozio e la viltà, infonde alti e generosi pensieri, li chiama all'intelligenza delle cose lodevoli e alle magnanime imprese, e li porta alla sommità de' gradi delle dignità e degli onori.</p></sp>
<sp><speaker>Annibale</speaker>
<p>Mentre che l'uomo non sia sospinto oltre a questi termini, non meriterà il fregio dello ambizioso, ma più tosto il titolo del magnanimo, conciosiaché questi sono tutti effetti lodevoli e virtuosi. Ma non si potrà già dir così di quelli che nascono veramente dall'ambizione, la quale a quei che non pongono termine a' loro insaziabili desiderii, vota i petti di quiete, li riempie di sollecitudine, accieca gli intelletti, li lieva ad alto, e finalmente rompe loro il collo e miseramente li consuma. Onde si dice che 'l diavolo andò in ruina per ambizione e per volere più tosto comandare che cedere e ubbidire, e disse un altro che l'ambizione era la croce degli ambiziosi. E però quando io dissi che l'ambizione è cagione di molti errori, io non volsi intendere di quelle persone che consapevoli del proprio valore aspirano all'alte imprese e agli onori, i quali desideriamo tutti per instinto naturale, essendo l'onore premio della virtù e 'l principale fra tutti i beni esterni, ma sì bene di quegli ambiziosi che senza affaticarsi, senza operar cosa degna di nobile ed elevato ingegno, e senza alcun fondamento di merito, vogliono nelle compagnie sedere sopra i più alti scanni e aver il primo luogo.</p></sp>
<sp><speaker>Cavaliere</speaker>
<p>Questi invero sono odiosi, e ne conosco alcuni che all'entrar delle porte e al sedere a tavola s'affrettano di porre il piè avanti agli altri, e hanno per male ch'alcuno pigli loro quella sciocca preminenza, mostrando i male accorti di non sapere che 'l luogo non dà né toglie la virtù.</p></sp>
<sp><speaker>Annibale</speaker>
<p>Sappiate che ad alcuni è tanto caro il vedersi molti dietro, quanto è discaro il vedersi uno avanti. Ma questi sentono in conscienza loro d'esser in poca considerazione e che niuno per avventura direbbe: – Passate avanti –. Ma è ben tanto maggior gloria e segno di maggior merito quando ad alcuno vien fatto questo onore senza che lo ricerchi, ed è cosa certa che colui che, rimossa questa ambizione, si fa, col cedere, inferiore agli altri, rimane superiore di lode e di creanza.</p>
<p>Ma in questa vanità incorrono assai facilmente le donne, e si veggono molte volte fra loro le più belle tenzoni del mondo, quando s'abbattono alle strette, percioché non volendo alcuna cedere, e volendo ciascuna precedere, si pigliano quasi a forza la strada e i luoghi più onorevoli. E s'ode bene spesso una gridare:</p>
<p>– Mio marito è dottore –; e l'altra: – Il mio è cavalliere –; e una dice: – Io sono uscita dal sangue di Troia –; né vi manca un'altra la qual mette in campo la sua dote e le gioie, con le quali si vanta di potere comperare tutto ciò che ha al mondo quell'altra; in modo che se i mariti loro badassero a queste contese, sarebbono constretti a difinirle con l'arme in mano.</p></sp>
<sp><speaker>Cavaliere</speaker>
<p>E che vi pare dell'ambizione di quegli uomini i quali non si veggono mai lieti e gonfii, se non quando si tirano dietro una coda di servitori, e se per caso non hanno chi li siegua, tanta è la fantasia loro che non uscirebbono di casa?</p></sp>
<sp><speaker>Annibale</speaker>
<p>Questa sorte d'ambizione è commune agli asini, i quali parimente non vogliono andar avanti, se non hanno chi li segua. In questa schiera d'ambiziosi vengono gli alteri e superbi, la cui conversazione è fuor di modo odiosa e nemica alla natura nostra, di cui è propria l'umanità. E mi pare che questi si possano paragonare a quei tiranni che non si curano se ben sono odiati, purché siano temuti. E perciò così fatti uomini dubitano sempre che l'umiliarsi o 'l far atto di commune amorevolezza, e 'l dimostrarsi buoni compagni, non sia cagione di farli sprezzare, sì che resti scemata la degnità loro, ma se bene vanno gonfii e ritti, crediate pure che ne' petti loro regna più vento che valore. Onde meritano d'esser continovamente traffitti con quel motto: non t'enfiar, che non creppi.</p></sp>
<sp><speaker>Cavaliere</speaker>
<p>Oh come sono odiati questi dalla nazione francese, e questa per aventura è una delle cagioni che li tiene lontani dall'amicizia degli Spagnuoli, le cui maniere sono stimate piene d'alterezza; massimamente da quelli che non li conoscono: il che dico perché ne ho pratticati alcuni altieri in vista e famigliari in fatti.</p></sp>
<sp><speaker>Annibale</speaker>
<p>Saranno per aventura altrettanto odiati i Francesi dagli Spagnuoli per la facilità loro priva di contegno, e mi pare che fra questi estremi tenga il luogo di mezo la nazione nostra, nella quale communemente si vede espressa e ben congiunta una umanità grave e una gravità umana, onde s'accosta a quella sentenza, che sì come nel vino, così nell'uomo dee esser contemperato il garbo col dolce. Ma quelli ch'io chiamo altieri peccano così nell'apparenza come nell'opere, e stanno sempre in sul grande, parendo loro essere il seicento, e con lo sprezzar tutti vorrebbono esser prezzati da tutti. Né bisogna pensar di trattar con essi domesticamente, ma conviene dar loro l'incenso come a' santi altari. Onde non è maraviglia se sono odiosi al mondo e se un gentile scrittore motteggiandoli disse che al gusto dispiace quella vivanda che sente il fumo. Ma che parlo io del mondo, poiché sono in odio a Dio istesso, il quale fa resistenza a' superbi e concede grazie agli umili?</p></sp>
<sp><speaker>Cavaliere</speaker>
<p>Ben si può dire di costoro quel che scrive il poeta:</p>
<p><quote rend="block">Più scende chi più sale.</quote></p></sp>
<sp><speaker>Annibale</speaker>
<p>Or sarebbe troppo lungo e per aventura soverchio il nostro discorso, se volessimo venir ricercando d'uno in uno tutti gli uomini che peccano di qualche vizio e far ragionamento sopra le qualità loro. E perciò io stimo che ormai s'abbia a terminare qui il nostro discorso.</p></sp>
<sp><speaker>Cavaliere</speaker>
<p>Io non rimango ancora ben sodisfatto nell'animo mio, perché non volendo voi che si fugga se non gli infami e pessimi, e volendo che si sopportino quei che peccano di questi segnalati vizii che abbiamo raccontati, a me pare che voi allarghiate troppo il freno a questa conversazione.</p></sp>
<sp><speaker>Annibale</speaker>
<p>Io vi potrei rispondere secondo le regole de' giureconsulti, che s'hanno a ristringer le cose odiose e ampliar le favorevoli, come presupponiamo che sia la conversazione. Ma vi dico che secondo il mio ragionamento, ella è ristretta anzi che no, perché se ben vi concedo che abbiate a sopportare, cioè né a cercar né a fuggire i già detti, che sono infiniti, non vi ho però conceduto che abbiate a cercar altri che i buoni, i quali sono pochi. E chi osserverà questo stile potrà ben conversare con molti a caso, ma converserà con pochi per elezzione. E voi medesimo, se ben per negozii o per altro accidente sete tuttodì avvolto fra diverse persone, terrete però più volentieri la compagnia d'uno o di due, a' quali avete inclinato l'animo per le virtù e per le gentili maniere che in essi discernete. Laonde io conchiudo che la conversazione casuale, che non si può fuggire, si stende a molte persone, ma la volontaria, che s'ha a cercare, si contiene in pochi.</p></sp>
<sp><speaker>Cavaliere</speaker>
<p>Per un dubbio che mi risolviate, a guisa del capo dell'Idra me ne risorgono sette, e secondo quel detto:</p>
<p><quote rend="block">A ciascun passo nasce un pensier novo.</quote></p>
<p>Or ditemi, se una meretrice o un ruffiano o altro infame verrà in piazza o in altro luogo publico per trattenersi meco con qualche ragionamento, volete voi che senza lasciarmelo accostare io lo fugga come se fosse scommunicato o appestato?</p></sp>
<sp><speaker>Annibale</speaker>
<p>A voi che sete persona privata si disdirebbe il dargli orecchio, ma non si disdirebbe a persona publica.</p></sp>
<sp><speaker>Cavaliere</speaker>
<p>Chi adunque gli dà orecchio non lo fugge, il che è contra la vostra prima disposizione; e chi non lo fugge tratta egualmente gli insopportabili e i sopportabili, il che è medesimamente contra la vostra distinzione.</p></sp>
<sp><speaker>Annibale</speaker>
<p>Se una meretrice, un ruffiano o un birro andasse al Duca vostro signore per richiamarsi di qualche torto e per impetrar giustizia o per fargli altra onesta dimanda, lo scacciarebbe egli da sé?</p></sp>
<sp><speaker>Cavaliere</speaker>
<p>Non già.</p></sp>
<sp><speaker>Annibale</speaker>
<p>Se gli andasse avanti per discorrer famigliarmente con lui, lo scacciarebbe egli da sé?</p></sp>
<sp><speaker>Cavaliere</speaker>
<p>Lo scacciarebbe certo.</p></sp>
<sp><speaker>Annibale</speaker>
<p>Da questa diversità vi potete ora accorgere che talora uno insopportabile è sopportabile non rispetto a lui, ma rispetto alla cagione che l'induce a conversare.</p></sp>
<sp><speaker>Cavaliere</speaker>
<p>Io v'intendo, ma mi nascono ora altri dubbi, considerando che fra questi sopportabili che abbiamo nominati vi è gran disparità nei difetti loro, atteso che 'l vizio del vantatore e del cavilloso è molto leggiero a paragone di quello dell'adulatore e del maldicente: e ciò nonostante li mettete tutti ad un segno. Oltre a ciò mi pare impossibile che pieghi più al bene che al male colui che ha uno di questi difetti, perché un solo di questi ha forza d'adombrare e d'estinguere quante buone parti siano in lui, e si può dire che questi sono simili al peccadiglio dello spagnuolo, onde s'averebbono, per mio aviso, a rimettere questi nel numero degli insopportabili.</p></sp>
<sp><speaker>Annibale</speaker>
<p>Già abbiamo conchiuso, se ben vi ricorda, che s'hanno a sopportare nella nostra conversazione tutti quelli che non hanno il segno in fronte e che communemente non sono tenuti per infami, né rifiutati nelle buone e oneste compagnie, nonostante qualche imperfezzione loro. Ma per acchetar meglio l'animo vostro, non lascierò prima di dimandarvi se alla Corte di Francia avete conosciuti uomini di diverse nazioni, sì come parmi che già abbiate detto.</p></sp>
<sp><speaker>Cavaliere</speaker>
<p>Ho conosciuti nonché Francesi, ma Spagnuoli, Inglesi, Fiamenghi, Tedeschi, Scozzesi e Italiani.</p></sp>
<sp><speaker>Annibale</speaker>
<p>Ora vi dimando, con quali di questi tenevate più volentieri prattica?</p></sp>
<sp><speaker>Cavaliere</speaker>
<p>Potete pensare ch'io mi ritirava sempre più volentieri verso gli Italiani.</p></sp>
<sp><speaker>Annibale</speaker>
<p>Ma di quali Italiani vi dilettavate più?</p></sp>
<sp><speaker>Cavaliere</speaker>
<p>De' Lombardi.</p></sp>
<sp><speaker>Annibale</speaker>
<p>Fra' Lombardi poi quali sceglievate?</p></sp>
<sp><speaker>Cavaliere</speaker>
<p>I miei paesani.</p></sp>
<sp><speaker>Annibale</speaker>
<p>E di questi quali più vi aggradivano?</p></sp>
<sp><speaker>Cavaliere</speaker>
<p>Quei ch'io conosceva più conformi a' miei costumi, perché ogni simile desidera il suo simile.</p></sp>
<sp><speaker>Annibale</speaker>
<p>Questo è vero, sì come è vero che naturalmente aborriamo quelle cose che sono diverse dalla complessione nostra, onde avviene ch'un lieto ha in odio un mesto, un lento aborrisce un veloce, e per lo contrario. E pertanto si ha a considerare che la natura ci ha date quasi due persone, l'una delle quali è commune a tutti gli uomini, in quanto sono partecipi di ragione e più eccellenti delle bestie; l'altra è propria di ciascuno, in quanto alla differenza che si vede nelle fattezze del corpo e nella diversità degli animi, ciascuno de' quali inchina non pure a qualche bene ma eziandio a qualche male. Onde voi vedete chi pecca di superbia, chi d'ostinazione, chi di maldicenza, chi d'adulazione, chi d'avarizia, chi di vanagloria; e avete a presupporre che non ci è uomo in cui non si truovi qualche difetto, o più o manco grave di quei che sono in noi.</p>
<p>Ma poiché non possiamo trovare oggidì nonché amici e conoscenti, ma neanco un proprio fratello, che si scontri in tutte le parti con la nostra complessione e co' nostri costumi, bisogna bene avvezzarsi a tolerare i difetti altrui e, secondo il volgar proverbio, si vuol amar l'amico col suo difetto. E poiché sono rari al mondo gli uomini perfetti e compiutamente virtuosi con cui possiamo con nostra piena sodisfazzione vivere e conversare, non si dee rifiutar la compagnia d'alcuno, mentre egli abbi qualche apparenza di virtù e di bontà. Anzi per trovar luogo di grazia nel conversare, bisogna quasi spogliarsi de' propri costumi e mostrar di vestire gli altrui, e imitarli in quanto sarà concesso dalla ragione. E insomma intorno allo studio dell'onestà esser sempre il medesimo, ma intorno alla diversità delle persone, con le quali si pratticherà, esser un altro e seguitar quell'antico detto: il cuore in tutto dissimile e la fronte in tutto simile al popolo. E chi non si disporrà di fare questo, bisognerà che si disponga o di riuscir odioso o di sbandire la conversazione, e pregare Iddio insieme con la lumaca (sì come racconta la favola), che per fuggire i mali vicini e le cattive compagnie gli conceda grazia di poter portare seco la sua casa. E non accade che alcuno si persuada d'esser senza vizio, perché sì come disse un poeta:</p>
<p><quote rend="block"><lg><l>Un parla troppo, un poco, un corre, un resta,</l>
<l>questi ride, quei piange, e 'n varie guise</l>
<l>tutti abbiam di pazzia colma la testa.</l></lg></quote></p>
<p>Finalmente s'io vorrò rifiutare la compagnia d'un cavilloso, egli per avventura ricuserà la mia per altro maggior difetto, laonde son di parere che senza riguardare all'importanza d'uno eccesso, s'abbia a comportare la conversazione di tutti quelli che nel rimanente dell'opere e delle azzioni loro caminano a diritto fine, ed è anco lecito il mostrare talora di non vedere questi errori e d'avere buona opinione d'essi.</p>
<p>E qui mi viene avanti l'essempio dell'illustrissimo signor Duca di Nevers, il quale dovendo far una festa in questa città, diede carico d'invitar le gentildonne ad un giovane tenuto communemente per vizioso, di che ne nacque non poca maraviglia fra i cittadini, essendo massimamente Sua Eccellenza informata di lunga mano delle qualità di costui. Onde divisando alcune donne famigliarmente su la festa, toccò ad una di loro a fargli una dimanda in virtù del giuoco, e lo ricercò per qual cagione, essendo nella città tanti giovani discreti e ben creati, avesse fatto invitar le donne alla festa per un mezano vizioso e di mala natura. Al che egli rispose che co' buoni sarebbe sempre d'accordo e che bisognava cercare di trattenersi i cattivi.</p></sp>
<sp><speaker>Cavaliere</speaker>
<p>Io v'intendo. Egli volse imitare colui che accese la candela innanzi all'imagine del diavolo. Tuttavia a me pare che 'l favorire i rei sia uno sdegnare i buoni, e non so come potesse in un prencipe di così maturo giudicio cadere una così disdicevole elezzione. Ma voglio credere che ciò facesse come quello che dovendo fermarsi qui pochissimi giorni, e conoscendo che 'l suo regno non era di questi colli, non pensava ad altro che a lasciar nella sua partenza piena e universal sodisfazzione. E volse a guisa del sole spiegar i raggi della bontà sua sopra ogni sorte di persone: e ben potete assicurarvi ch'egli non avrebbe fatta tale elezzione ne' suoi stati, dove egli non manca di distinguere le qualità de' suoi sudditi e d'innalzare non meno i buoni che d'abbassare i tristi.</p></sp>
<sp><speaker>Annibale</speaker>
<p>Io credo veramente che in ciò vi fosse misterio ma non già che avesse l'intenzione che voi dite, perché gli uomini savii e i giudiciosi suoi pari non curano d'esser amati da' viziosi, anzi conoscono che l'esser in buono predicamento de' tristi è argomento d'esser odiato da' buoni.</p></sp>
<sp><speaker>Cavaliere</speaker>
<p>A me pare che tutte le persone d'intendimento pongono ogni studio per farsi amare eziandio da' più cattivi, e per me non vorrei ch'alcuno né buono né altro mi volesse male, e prego Iddio che mi dia la felicità di poter sodisfare interamente ad ogni sorte di persone.</p></sp>
<sp><speaker>Annibale</speaker>
<p>Voi avreste un privilegio sopra tutti gli altri uomini, ma ricordatevi di quell'antico detto che né anco l'istesso Giove aggrada a tutti. Io infino ad ora non ho conosciuto uomo così compiuto in virtù e bontà, che non sia stato sottoposto alla malevolenza e alle calunnie di qualche uno, e vi dico determinatamente che sì come non cercando di saper quel che si dica di voi, né curando di sodisfare ad alcuno, fareste atto d'arrogante, così diverreste troppo scropoloso e non risanereste mai della vostra indisposizione, se voleste pigliarvi il fastidio di chiuder tutte le bocche, e sarebbe un mangiarvi il cuore, secondo il proverbio. Attendete pure a sodisfare a' buoni, né vi curate punto di quel che dicano o pensino di voi i cattivi, le cui punture non offendono la bontà e l'innocenza, e sappiate che 'l divino filosofo non vuole anco che ci diamo pensiero di quel che dicono di noi i molti, ma solamente di quel che dice colui che ha sano e giusto intendimento.</p></sp>
<sp><speaker>Cavaliere</speaker>
<p>Non v'accorgete voi che quando ci viene un gentiluomo forestiero a casa, siamo oltremodo solleciti nel provedere che siano ben trattati i loro servitori? Questo non è per altro se non perché temiamo che, come men discreti e più difficili, non facciano poi sinistra relazione di noi, dove siamo certi che i patroni s'acchetano leggiermente a tutto quello che facciamo verso di loro.</p></sp>
<sp><speaker>Annibale</speaker>
<p>Io credo ch'essendo la natura de' servi sottoposta ad un certo flusso di lingua, ciò si faccia più tosto per speranza che abbiano a divolgare la cortesia nostra che per tema che abbiano a biasimare la strettezza. Oltre che non può esser compiuta l'amorevolezza nostra, né intieramente grata al capo, se non si stende anco verso i membri. E sapete che vi sono alcuni patroni così teneri, che amano quasi più i commodi della servitù loro che i propri, onde tutto si fa per rispetto de' patroni. Ma come si sia, io mi risolvo che dobbiamo operare bene per amor della virtù e non per tema del biasimo.</p></sp>
<sp><speaker>Cavaliere</speaker>
<p>Sono alcuni che operano bene non già per amor della virtù né per tema di biasimo, ma per stimolo di vanagloria, a guisa di quelli che su le fiere e mercati essercitano la liberalità fra le donne, e nelle proprie case sono miseri e ritengono per aventura la dovuta mercede a' poveri servitori.</p></sp>
<sp><speaker>Annibale</speaker>
<p>Quella liberalità è simile al rinforzo del lume, che tosto è per mancare, e però dura il nome e la gloria loro tanto tempo quanto dura la fiera, e si possono paragonare a certi animaletti chiamati efimeride, che nascono presso l'Ippani, fiume della Scizia, la cui vita non dura più d'un giorno. E mi pare che questi facciano professione di perdere il credito a casa loro per acquistarlo fuori. Tuttavia quando il puzzore del fiato viene per difetto dello stomaco, giova poco il mettersi alcuna cosa aromatica in bocca per lasciar grato odore di sé, perché alla fine il puzzore sopravanza e non si può fare che non si senta l'odore della botte. Onde s'hanno a contentare questi d'essere posti in seggio presso agli altri sopportabili.</p>
<p>Ma io, signor Cavaliere, mi son lasciato portar tanto oltre dalla dolcezza de' vostri ragionamenti, che non m'era avveduto che è già passato un pezzo di quel tempo che mi conveniva spendere intorno alla cura degli infermi. Noi adunque ristringendo tutti i nostri ragionamenti insieme, restiamo assicurati che la conversazione è utile e necessaria, e che gli uomini di pessima vita s'hanno a fuggire, che quei che piegano più al bene che al male s'hanno a sopportare, e che i buoni e virtuosi s'hanno a cercare.</p>
<p>Ma perché gli uomini di buon gusto deono sempre procurare di giungere all'eccellenza di tutte le cose, ricorderemo in questo fine l'essempio de' tre Magi, i quali inviandosi dall'oriente a Cristo nato in Betleem, ebbero sempre il lume e la scorta della stella, ma nel divertire in casa d'Erode la stella si nascose e si sottrasse dalla lor vista. Poi rimettendosi essi nel lor camino, quella di nuovo apparve e fece loro la strada. Il qual misterio ci figura che allora rimane oscurato in noi il lume della ragione, quando ci accostiamo a quei che sono ingombrati da' nuvoli de' vizii, e allora splende e rinasce quando, disciolti da quelli, ci rivolgiamo a' buoni e virtuosi.</p>
<p>Io me n'anderò ora con vostra licenza, e tornerò domani a star qui, piacendovi, un'altr'ora con esso voi, la quale dispenseremo nel discorrere particolarmente delle civili e virtuose maniere del conversare, secondo il nostro principal proponimento.</p></sp>
<sp><speaker>Cavaliere</speaker>
<p>Mi sarà assai più aggradevole il ritorno vostro che la partenza, e vi prometto che mi parrà lunghissimo questo poco di tempo che vi correrà di mezo. Andate felice e ritornate poi a moltiplicar le mie consolazioni.</p></sp>
<sp><speaker>Annibale</speaker>
<p>Le consolazioni saranno reciproche per flusso riflusso d'amore. E qui vi lascio.</p></sp></div2></div1>
<div1 type="sezione"><head>LIBRO SECONDO</head>
<argument><p>Si discorre primieramente delle maniere convenevoli a tutte le persone nel conversare fuori di casa, e poi delle particolari che debbono tenere, conversando insieme, giovani e vecchi, nobili e ignobili, prencipi e privati, dotti e idioti, cittadini e forastieri, religiosi e secolari, uomini e donne.</p></argument>
<sp><speaker>Cavaliere</speaker>
<p>Non potrei, signor Annibale, isprimere interamente quanto lungo mi sia paruto il tempo dell'assenza vostra e quanto io abbia patito nell'aspettare il conforto del ritorno, per gli utili e piacevoli discorsi che oggi avete a fare, conciosiacosaché già mi pare di vedere che per mano d'un tanto filosofo, come voi sete, sia gettata una rete d'oro nell'ampio mare della moral filosofia, e in quella rinchiusi in poco d'ora tutti i divini precetti appartenenti alla vita nostra.</p></sp>
<sp><speaker>Annibale</speaker>
<p>Non state già in questa aspettazione, perché imitereste quel contadino che vanamente aspettava che 'l fiume finisse il suo corso per poter passare. Io non posso né debbo in questi ragionamenti seguir le pedate degli antichi filosofi, perché se ben le ragioni loro sono oggidì quelle medesime ch'erano già mille anni, non sono però medesimi i tempi, gli uomini e i costumi. Non nego già che fra noi ingiustamente non siano stati introdotti costumi perversi e repugnanti alle leggi della filosofia, ma oggimai il contrario uso ha fatte così salde radici che sarebbe cosa impossibile a spiantarlo, perché il mondo ha lasciato, come disse Dante:</p>
<p><quote rend="block">Di libito far licito.</quote></p>
<p>Onde il voler con precetti e con ragioni ridurre di nuovo l'abuso sotto il suo virtuoso e antico costume, sarebbe stimato fatica non meno ridicola che vana. Or sì come vi sono alcune cose nelle quali ci è lecito per l'abuso allontanarci dalle regole de' buoni maestri, così ve ne sono molte nelle quali o per l'osservanza della nostra religione, o per la necessità de' tempi, dobbiamo ad ogni modo discordare dalle loro opinioni.</p>
<p>E come che vi potessi addurre molti essempi, non voglio però se non dirvi che per l'abuso non si vieta più il vino a' figliuoli insino alli diciotto anni; e per la necessità de' tempi non aspettano gli uomini insino alli trentasei anni e le donne alli diciotto a congiungersi in matrimonio. E per l'osservanza de' divini comandamenti, dopoi che l'uomo e la donna sono col legame del santo matrimonio congiunti, non si possono per alcuno accidente disciogliere o far divorzo, come anticamente s'usava e come consentivano alcuni filosofi, i quali se fossero oggi al mondo riformerebbono in molte cose i loro scritti e li disporrebbono secondo i moderni costumi. Onde per diverse cagioni ci bisogna mettere il piè fuori di quella antica strada e vivere secondo l'uso de' nostri tempi.</p>
<p>E però cesserà in voi la maraviglia, né mi attribuirete a peccato mortale s'io nel discorso della civil conversazione vi dirò per aventura più di quelle cose che per mio aviso richieggono i tempi presenti che di quelle che sono scritte ne' libri: e se in ciò vi parlerò più tosto da puro cittadino che da filosofo, senza curare d'acquistarmi con miei discorsi quella eccellenza di lodi e di titoli che m'avete dati, i quali non voglio né debbo patire, poiché non mi si convengono.</p></sp>
<sp><speaker>Cavaliere</speaker>
<p>Questa è una umilità che maggiormente vi essalta. Tuttavia ardisco di dire che voi fate torto a voi stesso con l'abbassare la vostra gran dottrina, e so bene che s'io vi fossi così di poco inferiore, come conosco d'esserlo di gran lunga, io m'innalzerei molto più di quello che fate voi.</p></sp>
<sp><speaker>Annibale</speaker>
<p>Se voi mi foste così inferiore come so che mi sete maggiore, fareste più errore di me nell'attribuirvi tanto, perché essendo io molto meno di quel che pensate ch'io sia, pecchereste d'arroganza e di vanagloria.</p></sp>
<sp><speaker>Cavaliere</speaker>
<p>Anzi mi pare che facendovi più picciolo di quel che sete, pecchiate voi o di pusillanimità o d'una certa simulazione più tosto corteggiana che filosofica. E non credo già che lodiate gli uomini che, sapendo molto, si confidano poco di loro medesimi, overo essendo conosciuti valorosi cercano d'avvilirsi col loro falso testimonio.</p></sp>
<sp><speaker>Annibale</speaker>
<p>Veramente io li biasimo, perché il dispregiar oltremodo se stesso è segno o d'occulta ambizione o di manifesta viltà. Né stimo io meno degni di biasimo quelli che all'incontro con l'essaltarsi troppo toccano, secondo il proverbio, il cielo con un dito. Ma io so molto bene che nel parlar ora di me stesso ho misurato le mie forze, né mi sono punto dipartito dalla verità.</p></sp>
<sp><speaker>Cavaliere</speaker>
<p>Poiché siamo caduti in questo ragionamento, ditemi, vi prego, se avete alcuno sicuro rimedio col quale si possa l'uomo reggere nella strada di mezo, sì che non si lasci come ballone gonfio di vento balzar in aria, né come corpo senza spirito cader a terra.</p></sp>
<sp><speaker>Annibale</speaker>
<p>Per ritrovare questo bussolo di Dedalo, col quale s'abbia a tenere la via mezana, conviene ricercare la cagione onde nascono gli estremi viziosi, i quali conosciuti, sarà tosto in pronto il rimedio che dimandate. Questi errori adunque perlopiù hanno origine dalla solitudine e dalla inesperienza delle cose del mondo, la quale fa che in un cuore di natura vile entri la diffidenza delle proprie azzioni e la tema del giudicio altrui, e all'incontro nel cuore di natura generoso cresca una presunzione eccessiva, che lo trasporta a stimar più se stesso e meno gli altri di quel che dee. Onde se amendue essercitassero la conversazione e la prattica degli uomini savii e intendenti, non vi ha dubbio che le azzioni altrui servirebbono all'uno d'essi di stimolo e all'altro di freno.</p></sp>
<sp><speaker>Cavaliere</speaker>
<p>Sono per certo degni di biasimo e di riso alcuni uomini la cui virtù e valore s'affonda nei loro paurosi e freddi cuori, non altrimente che le pietre nell'acqua. E potrei in questo proposito nominare alcuni uomini eloquenti, che dovendo parlar nel conspetto di molte persone, si sono amutiti e altri tramortiti: dal che io giudico che siano estremamente infelici, per non potere allora usare e valersi delle facultà loro quando ne hanno più bisogno, e sarebbe quasi manco male il non averle.</p></sp>
<sp><speaker>Annibale</speaker>
<p>Non si può negare che non siano infelici così fatti uomini. Ma consideriamo ora la vanità di coloro che, pieni di presunzione e accecati dall'amore di se stessi, non veggono i propri difetti né si curano di sapere quale opinione abbia di loro il mondo: il che è segno nonché d'arroganza ma di bestialità, dalla quale ne seguono molti inconvenienti, conciosiaché, secondo il detto d'un valentuomo, di gran male è cagione quella ignoranza la quale a se stessa pare sapienza.</p></sp>
<sp><speaker>Cavaliere</speaker>
<p>A poco biasimo, per mio credere, ci sarebbe ascritto il voler essere tenuti savii, ma il peggio è che vogliamo anco far credere a noi stessi d'esser savii.</p></sp>
<sp><speaker>Annibale</speaker>
<p>Per questo si dice, sì come anco fu da noi ricordato ieri, che la più facil cosa di tutte è l'ingannar se stesso. E mi ricorda d'aver già letto nella vita d'Esopo che passando un gran personaggio per una contrada dove erano tre schiavi da vendere, cioè un grammatico, un cantore ed Esopo, egli dimandò prima al grammatico quel che sapesse fare; il quale rispose: – Ogni cosa –; e dopoi fece la medesima dimanda al cantore, il quale gli rispose parimente: – Ogni cosa –. Ma venendo ad Esopo, e dimandandogli quel che sapesse fare, egli rispose: – Niente –. – E come? –, disse l'altro. – Perché – soggiunse Esopo – questi due col saper fare ogni cosa m'hanno lasciato niente che io possa saper fare –.</p>
<p>Di qui possiamo ritrarre che sì come quei che dicono di non saper fare niente, sanno molto, così quei che fanno professione di saper ogni cosa, sono quei che communemente non sanno nulla. Poiché adunque noi conosciamo che per non pratticare e per non conoscer bene a dentro, per mezo della conversazione, le complessioni, i costumi e l'opere altrui, si pecca o d'arroganza o di diffidenza, voi conseguentemente vi potete ravvedere che quel rimedio che voi cercate per fuggire questi estremi e per mettervi nella strada di mezo è la civil conversazione, e quella massimamente che s'usa fuori di casa pratticando con molte e diverse persone, della quale abbiamo oggi a ragionare.</p></sp>
<sp><speaker>Cavaliere</speaker>
<p>Quando io credeva che con questo ragionamento vi foste molto discostato da quello che dee oggi cader fra noi, ecco che inavedutamente mi ci avete tirato dentro, onde maggiormente cresce in me la maraviglia e l'allegrezza. Ma prima che voi diate principio a questo discorso, io desidero di sapere se l'animo vostro è di proporre una forma di conversazione della quale tutti indistintamente s'abbiano a servire, o pure d'assegnare diverse maniere secondo la diversità delle persone.</p></sp>
<sp><speaker>Annibale</speaker>
<p>Se ben mi ricorda, io vi dissi ieri, e replico ora, di no, perché se con una medesima regola avessimo a procedere tutti verso tutti nel conversare, tosto verremmo a capo della nostra impresa. Egli è ben vero che vi sono alcune cose generali che indifferentemente hanno ad osservare tutti verso tutti, delle quali ne terremo anco qualche brieve ragionamento. Ma io voglio sopra il tutto che ci rivolgiamo a considerare i diversi modi che ci conviene usare nella conversazione secondo la diversità delle persone, dai quali ci ravedremo che non si può così agevolmente trovare una forma di conversazione commune a tutti gli uomini, come si è trovata la forma d'alcune selle da posta, le quali s'acconciano al dosso d'ogni cavallo. Onde verremo a scoprire che sì come un giudicioso scrittore vostro pari non serba i medesimi concetti e l'istesse parole scrivendo a suoi maggiori e scrivendo a suoi eguali o inferiori, così dobbiamo noi procedere nella nostra conversazione.</p></sp>
<sp><speaker>Cavaliere</speaker>
<p>Se adunque la civil conversazione si ha da variare secondo la varietà delle persone, io dubito che non riescano lunghe e malagevoli queste regole che volete proporre, posciaché siamo communemente sospinti da diversi accidenti a pratticar con persone differenti di sesso, d'età, di gradi, di qualità, di paese e di nazione.</p></sp>
<sp><speaker>Annibale</speaker>
<p>Voi vedete nell'organo diverse canne e sentite ciascuna di quelle rendere diverso suono, e tutte però hanno proporzione insieme e fanno un sol corpo, così se ben sono diverse le maniere del conversare, noi scopriremo in ultimo tanta convenevolezza fra loro che ci parerà una sola e più facile di quel che per aventura ci imaginiamo.</p>
<p>Onde per agevolare questa impresa, parmi doversi riguardare che la conversazione ha luogo principalmente o fuori del proprio albergo o dentro. E quando a voi piaccia, potremo dar nome all'una di conversazione di piazza e all'altra di casa, overo a quella di popolaresca e a questa di famigliare, se forse non vogliamo chiamar l'una publica e l'altra privata.</p></sp>
<sp><speaker>Cavaliere</speaker>
<p>Di ciò poco mi curo, purché ci intendiamo.</p></sp>
<sp><speaker>Annibale</speaker>
<p>E perché l'opera avanza la giornata, io stimo che ci basterà discorrere oggi della conversazione fuori di casa e si potrà riserbar l'altra a domani.</p></sp>
<sp><speaker>Cavaliere</speaker>
<p>Io aspettava che ragionaste prima dell'altra, poiché secondo l'ordine naturale noi cominciamo a conversar in casa coi nostri domestici, e poi impariamo a conversar fuori con gli altri.</p></sp>
<sp><speaker>Annibale</speaker>
<p>Nel nostro ragionamento di ieri, quando io vi proposi la conversazione per salute non meno dell'animo che del corpo, io intesi della conversazione fuori di casa, dalla quale particolarmente si cavano quei frutti e quella perfezzione che già abbiamo raccontato. E però ragioneremo oggi di questa che appartiene alla nostra principal intenzione. E domani, se avremo agio e se ne avrete voglia, non resteremo di discorrere della conversazione domestica, intorno alla quale ci occorrerà dir cose che per l'importanza loro non meriteranno anco d'esser tacciute.</p></sp>
<sp><speaker>Cavaliere</speaker>
<p>Tutto ciò rimetto al giudicio e alla cortesia vostra.</p></sp>
<sp><speaker>Annibale</speaker>
<p>Io adunque ritornando al mio discorso, confermo che l'uomo non solamente si spoglia della viltà e della presunzione, o gonfiezza, ma si veste della cognizione di se stesso per mezo della civil conversazione, perché, se ponete ben mente, quel giudicio che abbiamo di conoscere noi stessi non è nostro, ma lo togliamo quasi in prestito da altrui. Conciosiaché quando noi siamo da più persone avvertiti o biasimati o ripresi o fatti con cenno accorti di qualche errore che noi commettiamo o con la lingua o con l'opere, finalmente ci contentiamo di sottoporci alle communi opinioni e ci vegniamo a ravvedere di qualche nostra imperfezzione, la quale ci sforziamo di correggere secondo il giudicio altrui.</p>
<p>E come che al mondo si trovino assai pochi che ci vogliano dire il vero, nondimeno non vi è alcuno, se non prencipe almen privato, così ebbriaco dell'amor di se stesso che, peccando di qualche difetto, non gli venga nel conversare con molte persone data occasione d'essaminar la sua conscienza, e non trovi alla fine più d'uno il quale, se non in segno d'amore e di carità, almeno in atto o di beffa o di sprezzamento o d'ingiuria, o con una maniera o con altra, gli motteggi il vero e lo faccia sentire la sua doglia. E dove questi, quasi non volendo, sono costretti ad emendare i costumi e la vita loro, voi vedete molti giudiciosi e manco amatori di se stessi che, senza aspettar d'esser ripresi da altrui, si muovono per propria volontà a considerare diligentemente le parole, i fatti e i modi di diversi uomini; e sì come imparano a fuggire quelle cose che veggono disdirsi in alcuni, così si sforzano di seguire e farsi proprie quelle che negli altri sono lodevoli; e conversando divengono osservatori e imitatori de' più savii ed essemplari; e, per finirla, s'acconciano a fare, a lasciare, a mutare e a correggere molte cose a giudicio altrui.</p>
<p>Ma poiché abbiamo già un'altra volta pienamente discorso della gran forza che hanno le opinioni communi nell'emendare la vita nostra, io non mi stenderò più oltre, se non che stando ferma questa sentenza: che i giudicii nostri e la cognizione di noi medesimi pendano dai giudicii e dalla conversazione di molti, me ne passo a ragionare delle maniere della conversazione fuori di casa. Nel qual discorso io, per tutte le ragioni che dicemmo ieri, avrò riguardo al giovamento universale, e particolarmente de' poco intendenti, e non starò a ricercar interamente le virtù morali delle quali tutti non sono capaci, ma ricorderò solamente quelle cose principali che si richiedono in questa conversazione. Né voglio in modo alcuno che andiamo su le cime degli alberi, ma sodisfacendo in qualche picciola parte all'aspettazione d'un uomo dotto, come voi sete, farò conto poi nel rimanente di ragionare con persone povere d'intelletto, e mi sforzerò di presentare loro di quelle cose delle quali potranno senza fatica restar capaci.</p></sp>
<sp><speaker>Cavaliere</speaker>
<p>A me daranno tanto più contento i vostri discorsi quanto più saranno famigliari e quali appunto richiede la debolezza del mio intelletto.</p></sp>
<sp><speaker>Annibale</speaker>
<p>Questo sia detto per modestia. Or venendo primieramente alle cose generali, io mi persuado che la cognizione e contemplazione della natura sia nell'uomo come cosa manchevole e imperfetta, se con essa non sono le azzioni congiunte. E però se a questi contemplativi è necessaria la conversazione, molto più è necessaria a quelle persone che non hanno alcuna scienza, le quali per non rimanere come bestie e per farsi conoscere da quelle differenti, è ben ragione che conversando si sforzino d'imparare per bocca altrui quel che da se stessi non possono con lo studio delle lettere conseguire. Sì come adunque si racconta che certi popoli solevano acconciare gli infermi nelle strade, e gelosi della lor salute dimandavano a' viandanti se sapessero qualche rimedio per le loro infermità, così l'uomo solitario, che è veramente infermo e privo di quella cognizione che s'acquista con la prova del giudicio commune, ha bisogno di cercare i rimedii fuori di casa. E se bene gli verranno innanzi alcuni forse più infermi di lui e altri incurabili, non lasci d'andar oltre fin tanto che trovi i sani che lo confortino e i medici che lo guariscano, avendo riguardo alla sentenza di colui il quale diceva: dai prudenti imparerai con che farti migliore, dagli stolti con che farti più cauto.</p></sp>
<sp><speaker>Cavaliere</speaker>
<p>Quando gli uomini non siano spinti ad uscire di casa e pratticare con gli altri con questo zelo che voi proponete, non mancano altri stimoli che gli fanno volentieri cercar le conversazioni e ingerirsi più curiosamente dove è più folta la moltitudine, percioché il desiderio di conservare e d'aumentar le facultà e d'aggrandire l'esser suo non lascia stare le persone con le mani a cintola. Di che vi potete certificare, se mettete una volta il piede nella corte d'un prencipe, dove vedrete infiniti corteggiani adunarsi fra loro per trattare di molte cose e per intendere delle novelle della morte o della confiscazione de' beni d'alcuno, e far prattiche per impetrar dal prencipe o dignità o robba o grazia o essenzione o privilegio, o per se stessi o per altrui, e prima che dimandarle, far partito co' mezani e co' secretarii e con gli uscieri; né mancheranno altri confederati che ristringendosi in un bel cerchio a consiglio secreto, discorreranno del modo di porre in disgrazia del signore qualche ufficiale, e di scavalcarlo per rimetterne un altro.</p>
<p>E se ciò non basta a farvi chiaro del dolce piacere che si cava da questa conversazione, mirate la moltitudine delle genti che si riducono dove si tien ragione: sì come a me più d'una volta è occorso vedere il gran palazzo del Parlamento di Parigi, il quale intronato da infinite voci, mentre si litiga il petitorio e 'l possessorio, par che sia soggetto ad un terremoto.</p>
<p>Ma perché sto io a proporvi gli essempi lontani? Passeggiamo solamente per mezo questa nostra città, e vedremo nonché ne' giorni destinati all'opere ed essercizii mondani, ma in quelli che sono consecrati all'onore e al culto di Dio, una infinita moltitudine d'uomini lungo i portichi tener continovo mercato, dove non si discorre d'altro che di comperare, di vendere, di permutare, di dare o di torre danari ad interesse, e si contrattano insomma tutte quelle cose che sono atte a curare i mali della povertà e acquistare la salute delle ricchezze. Onde non accade pigliarsi fatica di mettere in cuore agli uomini la conversazione, alla quale sono per natura tanto inclinati.</p></sp>
<sp><speaker>Annibale</speaker>
<p>Con questo ragionamento m'avete ora ricordata la sentenza di Pitagora, il quale diceva appunto che questo mondo non era altro ch'un mercato dove concorrevano tre sorti di persone: cioè una parte per comperare, una per vendere e l'altra per stare a vedere il mercato, e questi diceva essere i filosofi, i quali stimava più felici.</p></sp>
<sp><speaker>Cavaliere</speaker>
<p>Al tempo di Pitagora non dovevano anco apparire in sul mercato i tagliaborse, perché vi avrebbe anco aggiunti questi.</p></sp>
<sp><speaker>Annibale</speaker>
<p>Soleva parimente dire un altro che questo mondo era una scena e noi gli istrioni che rappresentiamo la comedia, e gli iddii gli spettatori, fra i quali per aventura comprendeva i filosofi. Ma perché oggidì sono pochi qua giù i divini spettatori, e perché quasi tutti siamo rivolti col pensiero a contrattare quelle cose che avete raccontate, io propongo la conversazione non perché abbiamo a valercene principalmente ne' mercati e nelle comedie, e nell'altre cose esterne sottoposte alla fortuna, ma perché nel conversare s'apprendano i buoni costumi e le virtù, per mezo delle quali si dispensino e si conservino drittamente i beni della fortuna e si venga ad acquistare il favore, la benivolenza e la grazia altrui.</p></sp>
<sp><speaker>Cavaliere</speaker>
<p>A voi sta adunque il dichiarare come s'imparino queste virtù e questi costumi.</p></sp>
<sp><speaker>Annibale</speaker>
<p>Stando che il solitario sia infermo, come abbiamo detto, io propongo per la sua salute ch'egli procuri conversando che per buono spazio di tempo sia maggiore l'entrata che la spesa di casa sua.</p></sp>
<sp><speaker>Cavaliere</speaker>
<p>Così fa la maggior parte degli uomini. Ma a me pare che nelle conversazioni riescano assai più grati quei che allargano, che quei che stringono la mano. E se vi andate riducendo a memoria le cose antiche di Roma, v'accorgerete che 'l gratificare e 'l donare a molte persone era un mezo col quale s'acquistava l'amore e la benivolenza del popolo e si faceva la scala per ascendere alle principali dignità.</p></sp>
<sp><speaker>Annibale</speaker>
<p>Dimandato un savio uomo per qual cagione ci avesse la natura date due orecchie e una sola lingua: – Perché – rispose – siano più quelle cose che s'odano che quelle che si parlino –. Questa risposta m'ha dato soggetto d'attribuire all'orecchie l'entrata e alla lingua la spesa. E perché io sia meglio inteso, dico che nel conversare è necessario l'uso di due cose principali, che sono la lingua e i costumi; onde a queste due parti rivolgeremo il nostro pensiero.</p></sp>
<sp><speaker>Cavaliere</speaker>
<p>E perché volete voi ristringervi solamente a queste due?</p></sp>
<sp><speaker>Annibale</speaker>
<p>Perché se voi considerate bene, noi principalmente acquistiamo nelle conversazioni la benivolenza altrui con le maniere del ragionare e con la qualità de' costumi. Anzi io potrei, ad un certo modo, ridurre tutta la conversazione sotto il capo de' costumi, fra i quali sono eziandio compresi i ragionamenti. Nondimeno perché vi sono alcune parti della lingua le quali non dipendono in tutto dai costumi, io seguirò questi due capi. E per darvi ormai principio, dico che sì come agli infermi di corpo aggradisce tal cosa che, secondo il detto del poeta:</p>
<p><quote rend="block">Al gusto è dolce, a la salute è rea,</quote></p>
<p>così l'uomo ignorante e debole delle forze dell'intelletto, il quale ha bisogno di serbare silenzio, si compiace oltremodo di parlare. E ha tanta forza questo vizio che sempre quei che sanno manco vogliono parlare più, senza ricordarsi che nelle scuole appresero da' loro maestri che la principal virtù è il saper contenere la lingua.</p>
<p>Essendo adunque il tacere e l'udire delle cose più difficili che siano al mondo, bisogna che 'l nostro infermo si disponga di raffrenare questo suo appetito, e facendo resistenza a se stesso, abituarsi pian piano a tener più chiusa la bocca e più aperte l'orecchie. Il che egli non farà così tosto come s'accorgerà che nelle conversazioni s'acquista la benivolenza e la grazia altrui non meno ascoltando graziosamente che ragionando piacevolmente, perché noi ci chiamiamo obligati a coloro che sono attenti alle nostre parole, e veggiamo che poco a noi giova la nostra dolce lingua senza le graziose orecchie altrui. Oltre a ciò il nostro infermo comincierà tacendo a risanarsi e ad acquistar credito fra i sani.</p>
<p>E di qui è che l'istesso Pitagora, di cui già abbiamo fatto menzione, obligava i suoi discepoli a serbare silenzio per lo spazio di cinque anni, percioché considerava che avezzandosi ad ascoltarlo, si ravederebbono della loro ignoranza, e imprimendosi nell'animo la virtù e la gravità delle sue sentenze, sentirebbono il beneficio della lor pazienza, essendo antico detto che all'animo infermo il ragionare altrui è medico. E alla fine conoscerebbono che non meno d'ammirazione porta seco il saper tacere che 'l ben parlare, perché sì come questo scuopre l'eloquenza e la dottrina, così quello dà segno di gravità e di prudenza.</p></sp>
<sp><speaker>Cavaliere</speaker>
<p>Mi ricorda d'avere udito raccontare ch'un certo savio, dimandato s'egli taceva per ignoranza, rispose che 'l proprio costume dell'ignorante è di non saper tacere.</p></sp>
<sp><speaker>Annibale</speaker>
<p>E però è tanto maggior lode delle persone poco intendenti l'usare la sobrietà delle parole, onde si dice che è parte di sapienza il coprir la pazzia col silenzio, e che 'l savio non si conosce dal pazzo se non al parlare, ed è anco il volgar proverbio che assai sa chi non sa, se tacer sa. Conchiuderemo adunque che chi non sa tacere non sa parlare, e chi vuole apprendere a parlare con sentimento dee ascoltar quei che sanno, ricordandosi che sì come la fame e la sete sono una certa vacuità di corpo, così l'ignoranza è una certa vacuità d'animo, e come il corpo si riempie d'alimenti, così l'animo si pasce e riempie d'intelligenza, la quale, sì come dicemmo ieri, s'acquista maggiormente ascoltando la viva voce che leggendo le morte parole. Onde non gli avrà a parer fatica l'ascoltare, né a parer vergogna il dimandare quelle cose ch'egli non sa, ma dovrà più tosto imitare quel grande uomo il quale soleva dire: – Io interrogo tutti, né rispondo ad alcuno, perché non ho cosa alcuna ch'io sappia usare per risposta –.</p></sp>
<sp><speaker>Cavaliere</speaker>
<p>Io son chiaro che all'uomo privo di sapere conviene parlare poco e udire molto, e comprendo che con la lunga osservazione delle sentenze e de' ragionamenti altrui egli conseguentemente apprende molte cose. Ma poiché gli avete insegnato il guadagno ch'egli ha da ricevere frenando la lingua, aspetto che gli insegniate ora la spesa che gli convien fare ragionando.</p></sp>
<sp><speaker>Annibale</speaker>
<p>Come quel danaio che è bene speso, oltre al profitto di chi lo riceve, torna a commodo di chi lo sborsa, così le parole ben considerate recano beneficio a chi le ascolta e onore a chi le esprime. E sì come fuori d'una borsa escono diverse sorti di monete o d'oro o d'argento o di rame, così fuori della bocca escono sentenze e altre parole di più e di manco valore. Ma sì come anco non è lecito fabricare né spendere false monete, così non è lecito né dire né pensare cosa che torni in danno o biasimo altrui; perché con questa falsità non solamente l'uomo disonora se stesso, ma mette in pericolo la sua vita, la quale insieme con la morte è in facultà della lingua; oltre che è scritto che la lingua è un picciol fuoco al quale s'accende una gran materia, e che chiunque guarda la lingua guarda l'anima sua. E dobbiamo conchiudere che chi vuole che si dica ben di lui, si dee guardare di dir male d'altrui. E pertanto si disponga chiunque ha lingua in bocca, se ben non può spendere parole gravi e gioconde al pari de' filosofi e degli oratori, che sono rari al mondo, almeno di proferirle pure e dettate da semplice affetto, quali convengono ad uomo leale e cristiano, ritenendo sempre in se stesso quel detto ch'egli è meglio sdrucciolare co' piedi che con la lingua.</p></sp>
<sp><speaker>Cavaliere</speaker>
<p>Parmi d'aver letto ch'un certo re d'Egitto, per provare il giudicio del gran Solone, gli mandò una pecora da sacrificare, imponendogli che da quella scegliesse la miglior parte e la peggiore, e gliela mandasse; nel che sodisfacendo Solone alla dimanda del re, gli rimandò la lingua.</p></sp>
<sp><speaker>Annibale</speaker>
<p>E però la lingua è con ragione assomigliata al timone della nave, il quale se bene è la più picciola parte della nave, nondimeno salva e affonda la nave. Ma di quei che affondano la nave e che col veleno delle loro pessime lingue offendono gli altri e vituperano lor medesimi, ne fu ieri detto a bastanza fra noi, e già gli abbiamo esclusi dal numero de' virtuosi e desiderabili. Quelli pertanto che aspirano al grado della virtù e che vogliono esser degni della civil conversazione, hanno sopra tutto a guardarsi di non offendere altrui con la lingua, ma non avranno interamente pagato il debito, se non cercano insieme di giovare e di dilettare: acciò che raccolgano tutto il frutto della lingua, conciosiaché la lingua, insegnando, conferendo, disputando, discorrendo, congrega gli uomini e li congiunge insieme con un certo natural legame.</p>
<p>Chi desidera adunque usar felicemente della civil conversazione, ha da considerare che la lingua è lo specchio e 'l ritratto dell'animo suo, e che sì come dal suono del danaio conosciamo la bontà e falsità sua, così dal suono delle parole comprendiamo a dentro la qualità dell'uomo e i suoi costumi. E perché tanto più siamo riputati, quanto più la civiltà nostra è differente dalla natura e da' costumi degli uomini volgari e meccanici, bisogna che la lingua s'affatichi di scoprire questa differenza in due cose principali, cioè nella vaghezza e nella gravità delle parole.</p></sp>
<sp><speaker>Cavaliere</speaker>
<p>Io v'intendo, e volete insomma che sì come la plebe non spende se non quattrini e altri piccioli danari, così egli non usi altra moneta che l'oro, il quale è più grato alla vista e di maggior valore. Tuttavia (s'io non m'inganno) voi contradite a voi stesso, perché poco fa mi diceste che basta d'ingegnarsi di dir parole piene di semplice affetto, e ora volete ch'egli parli con eloquenza e con prudenza. Ma se già avete detto che sono pochi al mondo gli oratori e i filosofi, come farò io e tanti altri miei compagni, che non abbiamo oro da spendere e non possiamo far nelle conversazioni né il Demostene né il Platone? Volete forse che torniamo alle scuole per la retorica e per la filosofia?</p></sp>
<sp><speaker>Annibale</speaker>
<p>Io non mi diparto punto da quel che una volta ho detto, anzi confermo che nei ragionamenti si ha a procedere semplicemente, secondo che ricerca la nuda verità. Tuttavia se vi rivolgete a considerare che per le ville, per li borghi e per le campagne si trovano molti uomini, i quali nonostante che vivano lontani, secondo il proverbio, dalle Grazie e dalle Muse, e che portino il capo coperto di capelli grossi e ruvidi, vi albergano però dentro sottil ingegno, e ne danno chiarezza con le parole e co' giudicii loro, voi di qui non potrete negare che non ci sia dato e infuso dalla natura un certo seme d'eloquenza e di filosofia. Ma perché queste parti quanto più risplendono nell'uomo, tanto più lo rendono grato nelle civili conversazioni, io vorrei ch'egli aiutasse la natura con un poco d'arte, e si proponesse alcune cose per mezo delle quali si facesse far largo e fosse grandemente desiderato, chiamato e onorato nelle lodevoli compagnie.</p></sp>
<sp><speaker>Cavaliere</speaker>
<p>Avvertite che da molti grandi uomini non è stimata naturale ed è biasimata quella eloquenza la quale si discosta dalla forma del parlare commune e famigliare il quale usiamo con la moglie, co' figliuoli, co' servitori e con gli amici, dovendo noi contentarci d'isprimere la sola volontà nostra puramente senza affettazione, senza fatica e senza alcuna pompa, perché tutto ciò che vi si aggiunge di più si allontana dalla verità e dimostra una superfluità di parole, il cui proprio e naturale ufficio dee essere di servire solamente ai sensi. E nel vero a che servono tante filastroccole, tante girandole di parole, tante traslazioni, tante figure, se potete dimostrare le cose e farle palpare con brevità e con voci proprie e semplici? Parmi che si possa dire che questi professori d'eloquenza, sotto spezie d'oratore, fanno l'ufficio del poeta, e con la fizzione delle parole danno indicio di poca sincerità di cuore.</p></sp>
<sp><speaker>Annibale</speaker>
<p>Per risposta di questo vostro discorso, di cui resto ben capace, mi conviene dimandarvi quali voi crediate che abbiano ragionato meglio, o li primi uomini del mondo o questi del nostro secolo.</p></sp>
<sp><speaker>Cavaliere</speaker>
<p>Questi, per mio credere, perché è cosa agevole l'abbellire e l'accrescere le cose dopoi che sono introdotte.</p></sp>
<sp><speaker>Annibale</speaker>
<p>Così credo io ancora, perché in quei tempi non avevano le regole che sono seguite dopoi, né ancora sapevano con arte usare i proemii, né disporre le cose, né provarle con argomenti. Ma (con tutto ciò) non chiamate voi così naturale a noi questa nostra, come era loro naturale quella prima forma di ragionare?</p></sp>
<sp><speaker>Cavaliere</speaker>
<p>Io la chiamo naturale, poiché così naturale è il suo parlare goffo al contadino, come il suo polito al cittadino.</p></sp>
<sp><speaker>Annibale</speaker>
<p>Eccovi adunque che naturale è tutto quello che la natura consente che si faccia migliore e acquisti perfezzione. E perciò, sì come sarebbe cosa disdicevole e lontana dalla natura il discostarsi molto con la favella dalle cose proprie e communi, così non potrà se non essere commendato e detto naturale il ragionamento di colui il quale alle cose necessarie aggiunge qualche cosa di meglio. E poiché tutti gli uomini naturalmente studiano ragionando di persuadere e di commovere, non vi ha dubbio ch'una medesima sentenza riesce e più e manco grave secondo la differenza delle persone onde ella viene, e delle parole con che è mandata fuori. Sì che conviene principalmente mettere studio nel movere gli animi e considerare che niuna cosa può entrare nell'affetto de' cuori nostri, la quale inciampi nell'ingresso, cioè ne offenda l'orecchie; per la qual cosa fa mestieri sforzarsi, sì come diceva Biante, o chi che si fosse, d'aver grazia nel tacere ed efficacia nel parlare.</p></sp>
<sp><speaker>Cavaliere</speaker>
<p>Dunque se volete che si movano gli affetti e si persuadano gli animi altrui con la lingua, non potete di manco che non ricorriate ai precetti della retorica, de' quali tutti non sono capaci.</p></sp>
<sp><speaker>Annibale</speaker>
<p>Qui non mi pare cosa necessaria né giusta il discorrere di questi precetti, per non mostrare ch'io voglia torre la penna di mano agli scrittori dell'eloquenza, il che non sarebbe altro ch'un voler torre il folgore a Giove.</p></sp>
<sp><speaker>Cavaliere</speaker>
<p>Uno che sappia ragionare per arte, come voi, molto più facilmente saprà, bisognando, ragionare dell'arte.</p></sp>
<sp><speaker>Annibale</speaker>
<p>Anzi non sapendo io ragionare dell'arte, molto meno saprei ragionare per arte. Ma posto che in me fosse l'una e l'altra facoltà, abbiamo già detto di lasciare il ragionamento di quelle cose delle quali tutti non sono intendenti. E però intorno a questa impresa non farò altrimente di quello ch'usino di fare tutti i medici giudiziosi, i quali avendo riguardo alla povertà d'alcuni infermi, non li curano con reubarbaro, né con manna, né con medicine o ristorativi esquisiti e di gran prezzo, ma in loro vece adoprano di quei semplici e di quei rimedii che senza fatica e senza spesa si trovano comunemente nelle campagne, nelle case e ne' giardini. Onde essendo gli uomini per la maggior parte infermi e tanto privi d'intelletto che non possono apprendere questi alti e profondi secreti che si trovano dentro le midolle dell'instituzioni dell'oratore, proporremo loro almeno quelle cose che sono intorno alla scorza, le quali, se ben non sono di così gran prezzo, non lascieranno però d'apportare grande e maraviglioso beneficio agli infermi.</p>
<p>Dico adunque che dalla lingua nostra usciranno parole le quali avranno forza di movere gli animi, e rappresenteranno con la vaghezza e col valore quell'oro di che abbiamo fatto menzione, mentre si ponga un poco di studio nell'azzione, o sia nel suono delle parole, il quale, se ben considerate, ha forza di far parere quel che non è, o più di quello che vi sia. E con tutto che l'orazioni di Demostene siano piene non meno d'alta eloquenza che di singolar prudenza, nondimeno si dice che in Demostene manca la maggior parte di Demostene, perché non si può udire quel che si legge. E ho io conosciuti molti i cui ragionamenti, quantunque vani e di poco rilievo, riescono grati, e questi, solamente per lo fiato soave con che esprimono le loro parole, quasi con onesto inganno, s'acquistano la fama e 'l credito d'ottimi favellatori.</p></sp>
<sp><speaker>Cavaliere</speaker>
<p>Questo poco di zuccaro hanno in bocca molti corteggiani, e si può dire che la moneta loro appare d'oro, se bene al paragone si scuopre d'argento o di rame. Ma in ciò mi pare che ci lasciamo lusingare troppo l'orecchie, e facciamo quasi tutti sinistro giudizio, con l'essere più intenti al suono delle parole che al peso delle sentenze, e diamo nome d'oratore a tale che non è altro che parabolano e ignorante.</p></sp>
<sp><speaker>Annibale</speaker>
<p>Così a me pare, e di qui è che molte volte ci dilettano e ci paiono pieni di dolcezza e di poesia alcuni versi, quando gli sentiamo cantare da un ciarlatano al suono della lira, i quali se gli raffigurate poi in scrittura, li trovate sciocchi e senza spirito. Il medesimo avviene a certi uomini, i quali ragionando in viva voce, riescono gratissimi, né trovate in che biasimarli, ma sono poi inetti allo scrivere. Tuttavia per non restar di ciò maravigliosi, ci bisogna dire che questi non sono veramente eloquenti, ma tutta la forza loro è nel proferire dolcemente le parole, le quali se ben non sono ordinate né sentenziose, rendono però all'orecchie e all'animo soavissima armonia, dalla quale occupati non cerchiamo più avanti.</p></sp>
<sp><speaker>Cavaliere</speaker>
<p>Non è dunque da maravigliarsi se molti all'incontro hanno bene il favellare colto e sensato, ma per l'infelicità della pronunzia perdono, le loro sentenze, l'autorità e la vaghezza. Ma poiché questa azzione ha virtù di fare stimare gli uomini più di quel che siano, mi piacerebbe che dichiaraste in quali cose consista questa virtù.</p></sp>
<sp><speaker>Annibale</speaker>
<p>Io non posso credere che sì come con l'altre vostre grazie avete questa congiunta, così non conosciate molto bene i mezi co' quali l'avete acquistata.</p></sp>
<sp><speaker>Cavaliere</speaker>
<p>Io non so come io creda che voi crediate questo, poich'io so di non aver mai appreso alcun precetto di retorica.</p></sp>
<sp><speaker>Annibale</speaker>
<p>Tanto maggior felicità è la vostra d'aver conseguito senza fatica quel che appena possono altri con molto studio.</p></sp>
<sp><speaker>Cavaliere</speaker>
<p>Non sapete voi che non è felice colui che non conosce d'esserlo?</p></sp>
<sp><speaker>Annibale</speaker>
<p>Posto che voi non conosciate le parti di questa azzione, voi conoscete però in voi questo dono e sapete di possederlo, e per me vi confesso di non aver fatto molto studio intorno a quelli. Nondimeno se volete che ne discorriamo per opinione, ci allontanaremo per avventura molto poco dal segno degli scrittori della retorica.</p></sp>
<sp><speaker>Cavaliere</speaker>
<p>A voi mi rimetto.</p></sp>
<sp><speaker>Annibale</speaker>
<p>Io primieramente considero che la prima parte dell'azzione è posta nella voce, alla quale appartiene di misurar le forze sue e usare un temperamento tale che facendole violenza non offenda l'orecchie con un suono crudo, come le corde degli stromenti musici, le quali toccate in alcune parti stridono.</p></sp>
<sp><speaker>Cavaliere</speaker>
<p>Se mi è lecito il dirlo, questa è la pronuncia della maggior parte de' nostri Monferrini, e molto più de' Piemontesi, i quali con l'acutezza degli accenti vi trafiggono l'orecchie.</p></sp>
<sp><speaker>Annibale</speaker>
<p>Conviene anco avvertire di non lasciarla abbassar tanto che difficilmente s'oda.</p></sp>
<sp><speaker>Cavaliere</speaker>
<p>Voi mi rappresentate ora la voce degli ippocriti e de' nuovi eretici detti Ugonotti, i quali pare che vi parlino con la bocca della morte.</p></sp>
<sp><speaker>Annibale</speaker>
<p>Le parole poi s'hanno a proferire distintamente e a spiccare le sillabe, ma in maniera che non paia che si vogliano accoppiare o combinare insieme tutte le lettere, come sogliono i fanciulli che apprendono a leggere, il che arreca fastidio agli ascoltanti, onde fu detto ad uno che in tal modo favellava: – O di', o non dir mai –.</p></sp>
<sp><speaker>Cavaliere</speaker>
<p>In questo mi pare che pecchino perlopiù i Veronesi e Veneziani.</p></sp>
<sp><speaker>Annibale</speaker>
<p>Ma non bisogna anco affrettarle in maniera che come cibo in bocca d'uno affamato, si divorino senza masticarle.</p></sp>
<sp><speaker>Cavaliere</speaker>
<p>E questo è commune a' Genovesi e a' Corsi.</p></sp>
<sp><speaker>Annibale</speaker>
<p>E però vi si ricerca una via mezana, per la quale non restino le lettere né oppresse né espresse fuor di misura. Ma conviene sopra tutto che si facciano udire chiaramente l'ultime sillabe, guardandosi dal vizio d'alcuni che le lasciano morire fra i denti, imitando colui che per tema di non fallare, non proferiva né tempum né tempus. Onde bisogna parlare francamente senza ingozzare le parole e senza mostrare volerle tornare indietro.</p></sp>
<sp><speaker>Cavaliere</speaker>
<p>In questo favellare rotto e addentellato danno facilmente gli innamorati.</p></sp>
<sp><speaker>Annibale</speaker>
<p>Ha parimente a procurare il favellatore di cavarsi la voce di gola, acciò che non paia ch'egli abbia un cibo troppo caldo in bocca o che sia soffocato dal catarro.</p></sp>
<sp><speaker>Cavaliere</speaker>
<p>Questa è la disgrazia de' Fiorentini e Luchesi, i quali hanno la gola piena d'aspirazioni.</p></sp>
<sp><speaker>Annibale</speaker>
<p>Né è manco errore in alcun altri che aprendo fuor di modo la bocca ed empiendola di fiato, vi fanno risonare dentro le parole, come risuona l'eco nelle caverne.</p></sp>
<sp><speaker>Cavaliere</speaker>
<p>Questo mi pare natural costume de' Mantovani e Cremonesi, e sono lor compagni in questo difetto i Napolitani.</p></sp>
<sp><speaker>Annibale</speaker>
<p>Finalmente la voce non ha da essere languida come quella d'un infermo o d'un mendico, né canora come quella d'un trombetta che publica una grida o d'un grammatico che detta la pìstola, perché si direbbe come fu detto a colui: – Se tu canti, mal canti; se leggi, canti –.</p></sp>
<sp><speaker>Cavaliere</speaker>
<p>Io non credo però che vogliate che nel parlare si serbi sempre un medesimo suono e una medesima misura.</p></sp>
<sp><speaker>Annibale</speaker>
<p>Non già, perché il diletto de' ragionamenti, non meno che quello della musica, è cagionato dalla mutazione della voce. Anzi io voleva ora, nel finire questo ragionamento, ricordare che sì come scambievolmente ora stiamo in piedi, or passeggiamo, or seggiamo, e non possiamo lungamente patire un solo di questi siti, così il variare della voce acquista grazia, e a guisa d'uno istromento di molte corde apporta sollevamento all'ascoltatore e al dicitore. La qual mutazione s'ha però a fare discretamente, a tempo e secondo la qualità delle parole e la diversità delle sentenze e de' ragionamenti.</p></sp>
<sp><speaker>Cavaliere</speaker>
<p>A quel ch'io veggo, voi non avete altro che dire intorno a questa azzione.</p></sp>
<sp><speaker>Annibale</speaker>
<p>Non già per quella parte che riguarda la voce. Ma vi è poi l'altra che appartiene ai gesti, della quale fia forse meglio tacere che parlarne poco, perché vi bisognano tante circostanze che per me non basta a racontarle.</p></sp>
<sp><speaker>Cavaliere</speaker>
<p>Non mi pare di poca importanza il saper conservare ne' gesti una certa dignità, che tacendo parla e quasi comandando costringe gli ascoltanti ad ammirarla e riverirla.</p></sp>
<sp><speaker>Annibale</speaker>
<p>In questo anco vi si richiede un tal temperamento che l'uomo col poco non rappresenti l'immobilità delle statue, e col troppo l'instabilità delle simie. E sì come quello credendo col ritegno d'acquistare gravità, dà sospetto d'una odiosa prosopopeia, così questo persuadendosi con la frequenza e con la libertà de' gesti acquistare grazia, dà segno d'una biasimevole incostanza.</p>
<p>Qui non voglio che stiamo ad ammaestrare colui che parla, che tenga il capo diritto, che si astenga dal leccare o dal mordere le labra, e che procuri d'accompagnare i gesti con le parole, come s'accompagna il ballo col suono. Né anco mi pare di proporre a colui che ascolta, che si guardi dall'asprezza degli occhi, dai torcimenti della persona, dall'intensa gravità delle ciglia, dalla tristezza del volto, dal riguardarsi attorno, dal parlare all'orecchio, dal ridere fuori di tempo, dallo sbadagliare, dal mostrarsi doglioso, e da quelle cose con le quali pare o che si voglia impaurire colui che parla o che s'abbiano a noia i suoi ragionamenti.</p>
<p>Non voglio, dico, che parliamo di queste cose, perché sarebbe un voler recitare il Galateo insieme con le carte che sopra questo soggetto hanno scritte non meno i filosofi morali che i maestri della retorica. Queste sono cose che s'imparano non tanto leggendo quanto conversando; percioché quando altri parla, noi comprendiamo quel che diletta e quel che spiace, onde sappiamo quel che fuggire e quel che seguitare, sì come parlando noi e veggendo alcuno di quelli che ci ascoltano poco attento, dalla sua scostumatezza impariamo il modo che dobbiamo tenere noi nell'ascoltare altrui. Ci basterà adunque di ricordare per ora che intorno a questa azzione s'ha a comporre tutto il corpo in maniera che non paia né tutto d'un pezzo intero né tutto snodato.</p></sp>
<sp><speaker>Cavaliere</speaker>
<p>Come a dire che non s'abbia ad imitare né il maestro delle cerimonie né il maestro delle bagattele.</p></sp>
<sp><speaker>Annibale</speaker>
<p>Appunto. Ma sopra il tutto bisogna a chi vuole con la sua azzione commovere altrui, che senta prima commovere se stesso e si cavi gli affetti dal cuore, sì che gli ascoltanti, veggendogli apparire fuori degli occhi e della fronte di colui che parla, si sentano commovere.</p></sp>
<sp><speaker>Cavaliere</speaker>
<p>Questo mi pare uno de' migliori e più necessarii avvertimenti che ancora abbiate dati, perché essendo il fine di chiunque parla di movere gli affetti altrui, in questo bisogna che s'affatichi. Né potrò io già far che riceviate dolore di qualche mio accidente, se mentre ch'io ve lo racconto non sentite a dolermi; né vi potrò tirar le lagrime in sugli occhi, se non vedete prima le mie. Insomma non può una cosa dar ad un'altra quello ch'ella non ha.</p>
<p>E torno a dire che questo è notabile avvertimento, col quale mi fate ora correre per la mente alcune persone, le quali conosco felicemente dotate di questa parte; e fra l'altre non tacerò monsignor reverendissimo l'Arcivescovo di Turino, dico il signor Girolamo della Rovere, il quale nonostante che per la dottrina, per l'eloquenza, per li costumi e per la sua essemplare vita, cominciasse infino dalla sua fanciullezza a riempire il mondo di maraviglia e a farsi oltremodo aggradevole nelle conversazioni, nondimeno egli è divenuto signore di questa azzione, da voi proposta, in sì fatta maniera che non solamente per mezo della sua dolce, polita, grave e distinta favella, ma per le finestre degli occhi e per la chiarezza della fronte e per la candidezza de' gesti scuopre così a dentro i suoi grati affetti, che non meno con l'una che con l'altra parte egli guida i cuori altrui dovunque li piace.</p></sp>
<sp><speaker>Annibale</speaker>
<p>Eccovi adunque che all'azzione esterna dee precedere l'interna, per modo tale che 'l suono delle parole e i movimenti della persona siano sospinti dall'affetto dell'animo. E da tutto questo nostro discorso veniamo a ritrarre che vi è non meno l'eloquenza del corpo che quella dell'animo, e che molti sono tenuti eloquenti per alcune o per una sola delle parti della retorica. Il che si conferma con l'essempio di Apuleio, il quale fu giudicato eloquentissimo per l'aspetto, per li gesti e per la destrezza della persona, con le quali parti piene di grazia allettava più gli ascoltanti che con la copia delle parole. Si dice anco che Ortensio metteva più studio nella coltivazione della sua persona che nella istessa eloquenza, in maniera che non si sapeva se gli uomini corressero più volentieri a riguardarlo che ad ascoltarlo, tanto si confacevano le parole con l'aspetto e l'aspetto con le parole. E poiché abbiamo detto e conchiuso ciò che basta intorno alla lingua, sarà ufficio nostro di venire a quelle parti che consistono ne' costumi. E sì come fin qui abbiamo detto della vaghezza dell'oro, bisogna ora considerare il valore.</p></sp>
<sp><speaker>Cavaliere</speaker>
<p>Voi m'avete in poche parole così a pieno sodisfatto intorno all'azzione, ch'ora mi fate desiderare d'intendere qualche altra parte intorno alla lingua. E sì come quel che avete detto infin ora appartiene solamente al suono delle parole e ai gesti della persona, così mi piacerebbe che ragionaste di quelle parti che appartengono alla coltivazione e agli ornamenti del ragionare, delle quali possono essere capaci tutti gli uomini di mezano intendimento.</p></sp>
<sp><speaker>Annibale</speaker>
<p>Già vi ho detto che non bisogna salire sopra questo grande albero per cogliere i frutti che sono in su la cima, perché avressimo fatica a giungervi noi e pochi ci potrebbono seguire, e ci abbiamo a contentare d'aver distesa la mano a quelle poche foglie e fiori che ci sono sopra il capo. E perché la prima virtù è l'astenersi dal vizio, io primieramente avvertisco chiunque della civil conversazione si diletta, a guardarsi da tutte quelle cose che rendono il parlare manco dilettevole, fra le quali è l'usare maggiore brevità di quel che richiede il ragionamento, il che apporta fatica agli ascoltanti, perché come se avessero giudicialmente ad essaminare un reo, bisogna loro con le continove dimande cavargli a forza quelle cose di bocca, che per intera chiarezza loro egli doveva dire. Ma non bisogna anco ch'egli spenda parole soverchie, tenendo in tempo gli ascoltanti con lunghe prefazioni e altre circostanze impertinenti e fuori d'ogni proposito, le quali danno segno di vanità e di poco giudicio e lo rendono men grato a chi l'ascolta.</p></sp>
<sp><speaker>Cavaliere</speaker>
<p>Nella moltitudine delle parole si scuoprono molti difetti e, come già disse un savio, se 'l parlar molto e continovo fosse segno di prudenza, le rondinelle si potrebbono chiamare più prudenti di noi.</p></sp>
<sp><speaker>Annibale</speaker>
<p>Di qui è che un legislatore, dimandato perché avesse date così poche leggi a' Lacedemoni, – Perché disse – a quei che parlano poco, poche leggi bisognano. Ma non è tanto il fastidio di quelli che non cessano mai di parlare di molte cose, quanto di quelli che, secondo il proverbio, fanno della mosca un elefante, e sopra un soggetto degno di brevità, leggono un processo. Il qual vizio biasimando Agesilao, soleva dire che non gli piaceva il calzolaio il quale al picciol piè faceva la scarpa grande. Sono molt'altri i difetti della favella i quali non starò a rammentare, potendogli colui che bene ascolta discernere in quello che male parla. Voglio ben dire che fra gli altri ve n'è uno commune alla maggior parte degli uomini, i quali per inavvertenza hanno fatto l'abito nel replicare bene spesso qualche parola, e sono alcuni che parlando per bocca altrui sfodrano da due parole in su e replicano in infinito quel “dice” che tanto disdice. Altri ad ogni principio di sentenza vi presenta un “orbene”, e sono alcuni che non volendo o non sapendo significare le cose con nomi propri, si servono in lor vece del “cotale”.</p></sp>
<sp><speaker>Cavaliere</speaker>
<p>Questo difetto disconviene a chi ragiona, ma molto più a chi scrive. E ho avvertito che molti, avendo posto amore ad una voce o maniera di parlare, l'hanno sparsa in mille luoghi e per tutti li fogli de' loro volumi, e non si sono potuti contenere di replicare sempre quelle istesse, come se non vi fosse altra maniera di favellare che quella sola. E perciò sono alcuni che vogliono dire che gli scritti di monsignor Bembo avrebbono maggiore vaghezza, se non vi fossero per entro seminate così spesso quelle voci “paventevole”, “fortunevole”, e altre simili, le quali diedero occasione all'illustrissimo cardinal Farnese di dire in atto di piacevolezza, mentre egli guardava in Bologna una casa fabricata con mostre finestre: – Questa casa, secondo il Bembo, è molto fenestrevole –.</p></sp>
<sp><speaker>Annibale</speaker>
<p>Da questi e da altri vizii abbiamo ad astenerci nei nostri ragionamenti. Gli altri ricordi più famigliari ch'io posso ora dare intorno alle virtuose parti del parlare, sono che ciascuno ponga studio d'esprimer le cose di cui parla così chiaramente che quasi le faccia vedere e toccare, usando parole accommodate, significanti ed efficaci.</p></sp>
<sp><speaker>Cavaliere</speaker>
<p>Io chiamo felicissimo colui che ha questa felicità, e conosco alcuni cavalieri così maravigliosi in questa parte, che costringono gli animi degli ascoltanti al piacere, al dolore, al riso e al pianto, secondo la qualità de' loro ragionamenti, co' quali, come Orfeo e Anfione, gli tirano dove essi vogliono. Ma non so se abbiate posto mente ad alcuni, i quali all'incontro, mentre s'affaticano nel voler parlare chiaramente e con efficacia, riescono più oscuri e manco aggradevoli, onde aviene quel che si dice:</p>
<p><quote rend="block">Che per troppo spronar la fuga è tarda.</quote></p></sp>
<sp><speaker>Annibale</speaker>
<p>Questo errore è causato dall'affettazione, la quale s'ha da schifare come odiosa e senza frutto; e ben sapete che a questi ascoltatori di lor medesimi avviene come a quelli che quanto più vogliono opporsi con la vista al sole, tanto più s'abbagliano. Onde conviene che ciascuno misuri le sue forze e sappia che non si vuol parlare meglio di quel che si può.</p></sp>
<sp><speaker>Cavaliere</speaker>
<p>Io provo in me stesso quanto sia vero ciò che dite, e ho osservato che alcuni quanto più si sforzano di dichiararsi, tanto più si confondono e adempiono quel detto del poeta:</p>
<p><quote rend="block"><lg><l>A cader va chi troppo in alto sale,</l>
<l>né si fa ben per uom quel che 'l ciel nega.</l></lg></quote></p></sp>
<sp><speaker>Annibale</speaker>
<p>Aggiungetevi che cadono bene spesso ne' ragionamenti alcune cose, nelle quali è più grata la negligenza, o sprezzamento, che la diligenza delle parole, e talora l'umiltà loro essalta più le cose che si trattano, di quel che si facciano le parole tragiche e magnifiche. Io non dico però che s'abbia a ragionar con trascuraggine, e far fascio d'ogni erba, perché chi cade in così fatte bassezze, volendo poi inalzarsi non trova la via e fa contra l'opinione d'un gentil cavaliere, il quale mi raccontava che stando la maggior parte del tempo ad un castello, né avendo quivi altra conversazione che di contadini suoi sudditi, ragionava sempre con essi studiosamente e con diligenza, per non aver poi a mendicar con fatica i concetti e le parole, quando gli sarebbe convenuto favellar con persone d'alto affare.</p>
<p>E però mirando il tutto con diritto occhio, diremo che non è manco biasimevole il parlare inconsiderato che 'l faticoso, e che è così errore il voler nelle cose piane innalzarsi con fatica e studio, come nelle grandi mostrarsi spensierato. E chi ha lume di giudicio, saprà fuggire questi estremi, e a luogo e tempo usar parole e sentenze quando più e quando meno gravi, secondo la diversità de' luoghi, de' tempi, de' soggetti e delle persone con cui ragiona: il che sogliono parimente osservare gli scrittori ne' loro componimenti. Ma sopra il tutto io gli ricordo che metta più studio intorno alla sentenza che alle parole, perché molte volte, attendendo alla pompa di quelle, si abbandona il concetto e 'l fine di quel che si vuol dire, e si lascia la carne per l'ombra. E bisogna far conto che alla fine, sì come l'albergato non si pasce del fumo delle vivande, né l'albergatore si paga del suon del danaio, così l'ascoltante non s'accheta agli ornamenti soli delle belle parole; e insomma le parole senza sentimento non sono parole ma ciancie.</p></sp>
<sp><speaker>Cavaliere</speaker>
<p>Io stimo che a pochi sia concesso di giungere all'eccellenza di Focione, il quale si dice ch'usava poche parole e molte sentenze, quasi ch'egli paragonasse la favella al danaio, il quale tanto più s'apprezza quanto è di minor materia e di maggior valore.</p></sp>
<sp><speaker>Annibale</speaker>
<p>Questo è veramente raro e singolar dono, ma chi nol può conseguire, dovrà almeno sapere che molto più commendata è una incolta prudenza ch'un copioso e stolto cicalamento. Onde assomigliando tuttavia la lingua al danaio, diremo: sì come in quello non si considera principalmente la forma e la stampa, ma il peso e la materia, così nel ragionamento non si dee tanto mirar la vaghezza e l'ornamento, quanto la gravità e l'utilità.</p>
<p>E perché vi sono molti i quali, se ben hanno di dentro ottimi concetti, non li sanno però esprimere con la politezza del parlare, io finalmente propongo a chi desidera di trovar luogo di grazia nella civil conversazione che, non potendo egli apprendere dagli oratori i luoghi onde si cava la varietà e la copia delle parole, e le figure e l'elocuzioni, con le quali s'abbellisce e s'illustra il ragionamento, almeno osservi con diligenza le parole altrui e s'imagini che non vi è alcuno così inetto e incolto nel favellare che non dica talora alcuna cosa degna di memoria, la quale egli avrà a cogliere non altrimente che rosa fra le spine, e serbarsela per suo uso.</p>
<p>E con tutto che questi ornamenti abbondino più nelle bocche degli uomini dotti, nondimeno voi vedete che la natura ne fa fiorire anco fra plebei senza che se ne accorgano. E si veggono alcuni artefici e altri di vil condizione usar felicemente a luogo e tempo sentenze, motti, favole, allegorie, similitudini, proverbi, bisticci e altri piacevoli detti, fuori della volgar forma del parlare, le quali cose hanno maravigliosa forza di dilettare gli ascoltanti.</p>
<p>Onde bisogna, sì come già abbiamo detto, aiutarsi con un poco d'arte, perché il raccontare sempre le cose con quelle nude parole che ci insegnò la madre, e 'l seguire sempre la proprietà loro, apporta stanchezza all'ascoltante, il quale per lo contrario si compiace di quella varietà e di quegli ornamenti che non sono communi a tutti gli uomini.</p>
<p>E benché sia quasi fuori dell'ufficio nostro il venire con li essempi nella manica a queste dimostrazioni, tuttavia io non lascierò, più tosto per sodisfare a me stesso che a voi, di dire ch'uno il quale ci mostri in parole e in apparenza buona volontà, e nel suo cuore ci desideri e procuri male, noi lo possiamo dimostrare con questa sola voce “simulatore”.</p>
<p>Nondimeno voi udirete uno spirito elevato, che allontanandosi da questa voce intesa da' fanciulli, lo chiamerà lupo involto nella pelle della pecora; altri dirà che sotto forma di colomba porta la coda dello scorpione, overo che ha il mele in bocca e 'l rasoio a cintola; altri lo chiamerà sepolcro imbianchito, pillola inzuccherata o rame indorato; altri dirà che accenna coppe e dà bastoni, o ch'egli piange al sepolcro della matrigna; né mancheranno alcuni che grideranno: – Guarda la gamba! –; o diranno ch'egli presenta da una mano il pane, dall'altra aventa la pietra.</p></sp>
<sp><speaker>Cavaliere</speaker>
<p>Si può anco rassettar loro addosso quel verso del poeta:</p>
<p><quote rend="block">Che 'l serpente tra i fiori e l'erba giace.</quote></p></sp>
<sp><speaker>Annibale</speaker>
<p>Di qui adunque possiamo conoscere che per dar lume a' ragionamenti e per esser un poco più che uomo volgare, bisogna far un abito in questi leggiadri e piacevoli detti.</p></sp>
<sp><speaker>Cavaliere</speaker>
<p>Non è adunque da biasimare lo studio d'alcuni, i quali imitando le api colgono il mele da diversi fiori, e non lasciando cadere a terra o motto o sentenza o piacevolezza ch'esca di bocca altrui, ne fanno memoria negli scartafacci, per servirsene poi o parlando o scrivendo.</p>
<p>Anzi li lodo, perché questo è modo d'acquistar onore con poca spesa, e lodo anco quelli che per arricchirsi maggiormente leggono le comedie e l'altre poesie, dalle quali si traggono molte cose al medesimo effetto.</p>
<p>Qui mi viene in acconcio di dirvi che riescono sopra tutti gli altri, a mio gusto, nel conversare quei che da Iddio hanno ricevuta grazia di saper ragionare prontamente e bene di qual vi vogliate cosa, perché sì come la primavera apporta agli occhi maraviglioso diletto con la varietà de' fiori, così questi porgono incredibil consolazione agli animi nostri con una diversità di dottrine.</p></sp>
<sp><speaker>Annibale</speaker>
<p>Questi io li chiamo più avventurati che letterati, e ho conosciuti io alcuni giovani tanto ingordi di sapere, che si sono posti a divorar ogni sorte di libri senza masticarli, e secondo la natura degli stomachi freddi, che più appetiscono che non digeriscono, hanno fatto un cornucopia di molte erudità senza nutrimento. E mentre hanno voluto fra valentuomini apparere in un punto oratori, poeti, filosofi e teologi, non si sono a pena trovati sofficienti grammatici. E perciò dovete credere che nonostante ch'essi lascino di loro communemente gran maraviglia e piacere nel conversare, nondimeno sono in se stessi confusi e senza alcun ordine, non altrimente che i grembiali de' pittori, che si veggono tinti a caso d'ogni sorte di colori.</p>
<p>E cotal dottrina più varia che profonda, s'assomiglia a punto, come voi dite, a' fiori di primavera, conciosiaché non è pervenuta all'autunno, né ha colti i frutti maturi delle scienze, ciascuna delle quali ricerca lo studio di lungo tempo. Onde il ragionar perfettamente d'ogni cosa è impossibile, e possiamo dire che questi con la lor mente vaga imitano il poeta in quel verso:</p>
<p><quote rend="block">E nulla stringo e tutto il mondo abbraccio.</quote></p>
<p>Il che anco si conforma a quel proverbio che non è in alcun luogo colui ch'è in tutti i luoghi. Io con tutto ciò non biasimo questi tali, anzi li stimo degni di lode, così perché a quel segno non sono giunti senza studio o senza la prattica di molti uomini dotti, come perché sanno con questi rimescolamenti acquistarsi favore e credito nelle conversazioni.</p>
<p>Ma dirò bene che questa sia più tosto impresa da prencipe, al quale forse meglio convenga l'aver superficial contezza di diverse lingue e scienze, che l'averla isquisita d'una sola, perché dovendo trattare con esso lui molte genti di diverse nazioni e professioni, egli pare che alla sua grandezza si confaccia non tanto per proprio ornamento, quanto per beneficio universale, l'aver di tutte le cose, se sia possibile, qualche mezana cognizione, mentre però egli sia principalmente rivolto allo studio e governo de' sudditi. Acciò che non si dica di lui come di Nerone, il quale voleva essere tenuto, se ben non era, eccellente musico, onde fu detto ch'egli era ogn'altra cosa più che musico, e più musico che prencipe. Quanto poi alle persone private, tengo ferma opinione che se aspirano all'eccellenza della gloria e a far gran frutto, debbano più tosto discendere alla radice d'una sola, che cogliere i fiori di molte scienze, ricordandosi di quel detto:</p>
<p><quote rend="block">Che 'l vario legger piace, il certo giova.</quote></p></sp>
<sp><speaker>Cavaliere</speaker>
<p>Io conosco che avete animo di passare ad altri ragionamenti. Tuttavia desidero che intorno alla lingua mi leviate ancora un dubbio, col dichiararmi se vi paia bene che ciascuno usi la commune favella della sua patria o pure s'accosti alla toscana come alla migliore e più polita.</p></sp>
<sp><speaker>Annibale</speaker>
<p>Voi mi tirate a ragionar di cosa nella quale, allontanandomi in qualche parte dal parere altrui, mi farò per avventura stimare arrogante. Nondimeno io vengo considerando che non possa giustamente in simili soggetti esser ripresa la varietà delle opinioni, le quali hanno qualche appoggio di ragione. E però, sì come voi non farete ingiuria a me ributtando ciò ch'io m'apparecchio di dirvi, poiché non viene dall'oracolo d'Apolline, così non penso di far ingiuria ad altri se io vi dirò ora liberamente ch'io sono sempre stato di parere che ciascuno abbia a ragionare secondo la favella della sua patria, dalla quale chiunque si diparte per pigliarne un'altra, non merita niente più di quello che meritano coloro che negano e rifiutano l'istessa patria. Perché io considero che dopo la prima confusione delle lingue siano con gran misterio rimase al mondo diverse favelle, col mezo delle quali si viene a conoscere nonché una nazione dall'altra, ma una provincia, una città, un borgo e (quel che è più) una contrada dall'altra.</p></sp>
<sp><speaker>Cavaliere</speaker>
<p>Io stimo che non si potrà dir con ragione ch'io rifiuti la patria, ma sì bene ch'io l'ami e ch'io ne sia geloso e ch'io meriti universal lode, s'io m'ingegnerò, ragionando, d'astenermi dalle sciocchezze della lingua del Monferrato e di ridurla alla politezza della toscana, e d'invitar gli altri a seguirmi in maniera ch'ella divenga nostra propria lingua.</p></sp>
<sp><speaker>Annibale</speaker>
<p>Mentre che voi terrete questo stile, senza aver chi vi segua, la vostra lingua non meriterà nome di paesana ma di straniera, e voi sarete più tosto schernito che lodato. Ma se poteste voi solo far tanto (il che mi pare impossibile) che la correzzione e riforma da voi introdotta fosse accettata e posta in uso dagli altri, ben meritereste allora universal lode, perché quella favella non sarebbe più straniera ma nostra propria. Di che ce ne danno essempio certe foggie di vestimenti introdotte da poco tempo in qua fra noi, le quali se ben traggono origine dagli Spagnuoli e da altri inventori stranieri, nondimeno sono ora fatti nostri propri e naturali abigliamenti. Il che parimente avviene nel favellare, imperoché non pure questa nostra corrotta lingua del Monferrato, ma la toscana ha ricevute alcune voci, come sapete meglio di me, e francesi e provenzali, e se le ha tanto appropriate che sono tenute per toscane. E chi non sa che ancora noi abbiamo per la frequenza de' Mantovani, da un tempo in qua, dato luogo, quasi non ce ne accorgendo, a certe parole e certi motti e accenti loro, i quali saltellando da una bocca all'altra si sono alla fine fatti communi a tutte le persone, onde come pesci usciti o dal lago o dal Mencio notano ora copiosamente in questo nostro fiume? E vedremo ancora con successo di tempo che la diversità delle genti che ora si sono ridotte in questa città, avrà col mescuglio di tante lingue alterata in molte voci la presente favella.</p></sp>
<sp><speaker>Cavaliere</speaker>
<p>Dunque volete conchiudere ch'io abbia a parlare secondo l'abuso del nostro paese?</p></sp>
<sp><speaker>Annibale</speaker>
<p>Così l'intendo.</p></sp>
<sp><speaker>Cavaliere</speaker>
<p>A che dunque mi serve lo studio della lingua, che per lungo spazio di tempo ho fatto nell'opere degli scrittori toscani?</p></sp>
<sp><speaker>Annibale</speaker>
<p>Questo studio vi ha servito e serve allo scrivere felicemente, sì come fate, non meno il vostro concetto che quello del prencipe.</p></sp>
<sp><speaker>Cavaliere</speaker>
<p>Se mi è lecito lo scrivere, perché non volete che mi sia lecito il parlar toscanamente?</p></sp>
<sp><speaker>Annibale</speaker>
<p>Perché tutti gli uomini communemente si dilettano di scrivere come si dee e di parlar come si suole. E con tutto che si riservino per loro la scienza dello scrivere, si contentano però di seguir l'uso commune nel ragionare.</p></sp>
<sp><speaker>Cavaliere</speaker>
<p>Se voi osservaste, come ho fatto io, il diletto che prendono questi cittadini nell'udire il signor proposto Mola parlar politamente una lingua toscana addolcita col zuccaro della romana favella, voi concedereste e a me e agli altri il parlar toscano.</p></sp>
<sp><speaker>Annibale</speaker>
<p>A voi disconverrebbe grandemente quel che grandemente conviene a lui, e tanto odio vi acquistereste voi, quanta egli grazia e benivolenza. Il quale essendo stato lungo tempo infin da giovanetto in quelle parti, si ha fatta sua propria e naturale quella lingua, in modo che non si può dire ch'egli a casa sua parli forestiero o affettato linguaggio. Il che si direbbe di voi, il quale non avendo fatta residenza in quei paesi, non potete, com'egli, scusarvi che per l'abito già fatto in quella lingua non possiate né sappiate, se ben voleste, parlar altrimente. Onde si ha a pensare ch'egli parli così per necessità, dove voi parlereste così per volontà, per capriccio, per pompa o per affettazione. E sì come si racconta che mentre un astrologo discorreva del movimento delle sfere celesti e del girar delle stelle, un filosofo, rompendogli le parole in bocca, gli dimandò, in atto di burla, quanto tempo fosse ch'egli era disceso dal cielo; così potrebbe esser dimandato a voi quando foste tornato di Toscana, e quel che si faccia in quei paesi.</p></sp>
<sp><speaker>Cavaliere</speaker>
<p>Poscia che non vi piace ch'io parli toscanamente e mi proponete per lo meglio ch'io segua la favella nostra paesana, io mi risolverò d'usare quelle medesime voci ch'usano i plebei e contadini, come più proprie e natie del Monferrato.</p></sp>
<sp><speaker>Annibale</speaker>
<p>Questo sarebbe errore indegno d'uomo nobile e intendente vostro pari, e imitereste alcuni nostri cittadini, i quali pensando d'aver miglior grazia, si dilettano di parlare goffamente; onde avviene che trovandosi poi in compagnia di persone gravi, non possono astenersi dall'abito già fatto e si scuoprono plebei e incivili nel parlare.</p></sp>
<sp><speaker>Cavaliere</speaker>
<p>Se voi m'interdite la favella straniera e la mia naturale, non so già qual'altra io abbia da usare, e par quasi che vogliate legarmi la lingua e chiudermi la bocca con la chiave del perpetuo silenzio.</p></sp>
<sp><speaker>Annibale</speaker>
<p>Io non v'interdico il parlar vostro natio, ma sì bene il parlare sconcio e inetto.</p></sp>
<sp><speaker>Cavaliere</speaker>
<p>Quanto più il toscano parlerà toscanamente, non sarà egli più commendato?</p></sp>
<sp><speaker>Annibale</speaker>
<p>Sarà.</p></sp>
<sp><speaker>Cavaliere</speaker>
<p>Dunque con la medesima ragione, quanto più userò le proprie e originali voci di questa nostra lingua, meriterò maggior lode.</p></sp>
<sp><speaker>Annibale</speaker>
<p>Non può aver luogo la medesima ragione in cose dissimili, come sono queste due lingue, delle quali la toscana è polita e la nostra roza, onde s'hanno delle cose buone ad elegger sempre le migliori e delle cattive s'hanno a lasciar sempre le peggiori.</p></sp>
<sp><speaker>Cavaliere</speaker>
<p>S'io avrò a fuggire le voci peggiori, converrà bene che in lor vece usi delle toscane, il che facendo darò occasione di ridere agli ascoltanti, mescolando zucche con lanterne, cioè le parole lombarde con le toscane. E per me giudicherei manco errore il parlare una lingua in tutto nostrale o in tutto bergamasca, che 'l fare una divisa di parole tanto diverse quanto sono le toscane e le nostre, le quali accompagnate insieme hanno quella grazia che mostra Dante, dicendo:</p>
<p><quote rend="block">Non credo che per terra andasse anchoi.</quote></p></sp>
<sp><speaker>Annibale</speaker>
<p>Io credo che abbiate osservato tre differenze che s'usano oggidì nei vestimenti, de' quali alcuni sono schietti, cioè d'un solo colore, quali sono i corvi e i cigni, alcuni sono sfoggiati, cioè di varii colori, come le gaze e i papagalli, nei quali vedete le divise e i colori distinti; si sono poi introdotti alcuni vestimenti di seta o di lana contesta di varii colori, così bene incorporati e mescolati insieme, che occupando la vista non si lasciano discernere l'uno dall'altro: quali sono le piume delle pernici o di certi colombi, il cui colore è tanto confuso, che non potete facilmente giudicare se sia più conforme al nero o al pavonazzo o al bertino. Queste medesime differenze si trovano anco nel favellare, conciosiacosaché alcuni hanno il parlare schietto, alcuni sfoggiato e altri misto. Or io conchiudo che, per mio aviso, il parlar misto dee essere conceduto alla maggior parte degli uomini, lo schietto a pochi, lo sfoggiato a nessuno. Hanno a seguire il parlare schietto quei soli la cui natia favella è polita, e quella medesima che s'ha a scrivere. Hanno a seguire il parlar misto tutti gli altri, la cui natia favella è roza e imperfetta, com'è la nostra. Fanno poi errore quei che parlano sfoggiatamente, cioè in maniera che ora usano voci in tutto viziose, ora in tutto polite, come si dimostrò Dante, finiendo quel verso toscano con una voce lombarda e stomacosa, la quale in capo all'altre parole s'assomiglia ad un pezzo di panno vile posto sopra una veste di broccato.</p></sp>
<sp><speaker>Cavaliere</speaker>
<p>Questo poeta merita scusa, poiché al suo tempo non era ancora in fiore la sua lingua.</p></sp>
<sp><speaker>Annibale</speaker>
<p>Egli merita veramente scusa per questo, benché quando la necessità della rima non l'ha sforzato, egli ha detto più volentieri “oggi” che “anchoi”. Ma egli merita principalmente scusa come quello che trattando di materia piena d'alte e maravigliose speculazioni, era più con la mente rivolto al giovare che al dilettare. E potete ben voi considerare che quando lo spirito s'affatica nelle cose profonde e difficili, non può giuntamente affaticarsi nelle parole.</p></sp>
<sp><speaker>Cavaliere</speaker>
<p>Voi dite bene, ma per necessità di rima non si vuol già lasciare il poeta trasportare nel corso delle parole viziose.</p></sp>
<sp><speaker>Annibale</speaker>
<p>Posto che questo sia peccato, egli è molto minore di quel che commettono certi poeti moderni, i quali pur che accoppino le rime insieme, non si curano delle sentenze, e vi tirano dentro alcuni concetti sciocchi e stravaganti e tanto lontani dall'aspettazione d'un giudizioso lettore, che danno occasione di ridere. Come già fece un ignorante, il quale, sì come raccontava l'altro giorno vostro fratello nell'Academia, finì il primo verso d'un sonetto nella voce “ersiglia” e vi accoppiò nel quarto “briglia”, e nel seguente “striglia”, e finalmente non sapendo come suggellare l'altro quaternario, vi cacciò dentro una “caviglia”: dal che possiamo conoscere che se 'l peccato delle parole è veniale, quello delle sentenze è mortale.</p></sp>
<sp><speaker>Cavaliere</speaker>
<p>Poiché non mi concedete il parlare schietto né lo sfoggiato, e volete ch'io usi il misto, bisogna che voi proponiate il modo di mescolar questa lingua sì che non si vegga la divisa de' colori.</p></sp>
<sp><speaker>Annibale</speaker>
<p>Come nei panni contesti di diversi colori si scuopre sempre un colore il quale con la vivacità sua superchia e adombra alquanto gli altri colori, così nel formar la favella mista bisogna che si scuopra principalmente il segno della natia favella, e s'usi quella discreta maniera che fate voi, il quale tingendo alquanto il pennello della vostra lingua nel candido colore della toscana favella, andate coprendo l'oscure macchie della nostra materna, ma tanto leggiermente che si lascia conoscere per favella lombarda.</p></sp>
<sp><speaker>Cavaliere</speaker>
<p>Se non m'inganno, vi fu un filosofo il quale, ragionando della confusione e degli effetti di diversi colori, disse che mescolandosi il bianco e 'l nero si genera il colore fosco, così forse volete accennare ch'io non parlo né lombardo né tosco, ma fosco.</p></sp>
<sp><speaker>Annibale</speaker>
<p>Nel comporre questo color fosco vi rendete più chiaro, e nel confondere queste lingue vi scoprite giudicioso. E poiché gli essempi dichiarano meglio le cose, non lascierò di dire ch'io veggo che nel far questa mescolanza voi avete cancellate con la tinta del perpetuo oblio il “moizo”, la “seia”, la “sgroglia”, e l'altre voci in tutto viziose le quali sono proprie nonché de' contadini di questo paese, ma anco d'alcuni nostri cittadini, e in lor vece usate “matto”, “pecora” e “guscio”.</p>
<p>E di più considero (se pur è lecito discender così bassamente in questi discorsi) che talora nascondete alcune voci toscane e fate sorgere quelle lombarde, che sono accettate da tutti, e lasciando di dire “zio”, “grandine” e “cavoli”, dite “barba”, “tempesta” e “verzi”. Considero poi che quelle voci le quali fra noi sono scolorite e hanno quasi perduta la lor forma, voi le venite correggendo e riducendo al loro primo essere, e dove qui si dice “pari”, “mari”, “incrosto” e “pareiso”, voi dite “padre”, “madre”, “inchiostro” e “paradiso”. Il che fate però in maniera che non mostrate di voler correggere tutte le voci scorrette, anzi in alcune seguite l'abuso, e con tutto che i Toscani si compiacciano di dire “catena” e “rape”, nondimeno voi, per lasciarvi conoscere lombardo, vi contentate di dire “cadena” e “rave”, e dite più volentieri “beccaro” che “beccaio”, e “cavra” che “capra”. Oltre a ciò per favellare coi più, voi con molta discrezione dite, contra le regole della lingua, “lui” e “lei” dove bisognerebbe dir “egli” ed “ella”. E finalmente per non parer toscano del Monferrato, voi non finite sempre le parole intere, ma per non vi acquistar odio, soffrite, in luogo di “mano”, “fanno” e “stanno”, di dire secondo l'uso paesano “man”, “fan”, “stan”, e altre parole accorciate, le quali si concedono a' poeti. Né anco proferite “uomo” con suono ristretto, come giudiciosamente fanno i Toscani seguendo la scrittura, ma l'isprimete con voce aperta secondo il costume de' nostri contorni.</p>
<p>E perciò potrebbono tutti con ragione pigliar essempio da voi, risolvendosi insomma di mettere studio nel parlar conforme all'uso commune della sua patria, ma più politamente di quel che sogliono gli uomini volgari. E sì come conviene al nobile parlar meglio del vile, così avrà a sforzarsi il più intendente e letterato cittadino di parlar alquanto più corretto dei meno intendenti, ma sempre in maniera che mostri di parlar quella medesima lingua e non di formarne una nuova, e parere, come già abbiamo detto, forestiero a casa sua. E per conclusione abbia riguardo a quella sentenza che si vuole saper coi manco e parlar coi più.</p></sp>
<sp><speaker>Cavaliere</speaker>
<p>Non aspettate ch'io vi risponda per le rime e ch'io attribuisca a voi con ragione quella graziosa favella che voi attribuite a me con troppa affezzione. A me basti di dirvi che avete con molto giudizio trattata questa parte della lingua. Ma non resterò d'aggiungervi che ancora m'avete lasciato un poco di dubbio, perché quando io osservassi compiutamente quelle cose che voi dite, io mi farei ben conoscere per lombardo, ma non si potrebbe già discernere dalla mia favella ch'io fossi natio di questo membro di Lombardia chiamato il Monferrato. Onde non avrebbe luogo la proposta da voi fatta, che ciascuno abbia a manifestar con la lingua i segni della sua patria, e si potrebbe così dire ch'io fossi piacentino o veronese, come di questa città.</p></sp>
<sp><speaker>Annibale</speaker>
<p>Il vostro dubbio mi fa ravvedere che ancora non era compiuto il mio discorso. E però con poche parole vi rispondo, e dico che sì come dall'aspetto, dall'abito e dai portamenti della persona si comprende bene spesso e si discerne un milanese da un astigiano, un ferrarese da un mantovano, un pavese da un piacentino, un vercellese da un casalasco, così la favella dee far conoscere questa differenza.</p></sp>
<sp><speaker>Cavaliere</speaker>
<p>Ben la dimostrano particolarmente nelle bestemmie i Guasconi e i Francesi.</p></sp>
<sp><speaker>Annibale</speaker>
<p>Il medesimo aviene in tutte le parti del mondo, ma non userà forse il giusto Iddio alcuna differenza nel castigarli. Or io non solamente concedo che in iscambio delle nostre parole viziose rimettiate talora delle toscane e per le toscane usiate alcuna volta le lombarde, sì come ho già detto, ma concedo che ne usiate molte le quali sono proprie del nostro paese e non di tutta la Lombardia. Il che intendo quando le cose sono significate con diversi nomi nell'istessa Lombardia, fra le quali mi basterà di ridurvi a memoria quel pannolino con cui s'asciuga il naso, chiamato da' Toscani “moccichino” o “fazzoletto”, il quale alcuni Lombardi chiamano “drappicello” e altri “pannicello”. E con tutto che poco lontano di qua in questi contorni alcuni il chiamino “moccaruolo”, noi qui communemente lo significhiamo con questa voce “pannetto”. Il che avviene di molt'altre voci, le quali sono proprie di questo terreno e non usate né in Piemonte né in altre parti di Lombardia.</p></sp>
<sp><speaker>Cavaliere</speaker>
<p>Come a dire che a' Milanesi hanno a restar le “busecchie” e a noi le “trippe”, e volete insomma che quel “beroldo”, il quale ha tanti nomi, lo addimandiamo con quella voce che ha preso fra noi.</p></sp>
<sp><speaker>Annibale</speaker>
<p>Così a me pare, mentre però queste voci non siano di quelle disgraziate che abbiamo già detto, e mentre che siano usate perlopiù nonché da' plebei ma da tutti i cittadini. E di più io voglio che non pure nelle sole voci, ma nel suono, negli accenti e nella pronuncia riteniamo alcuni segni della patria senza discostarcene affatto, non tanto per manifestarci quei che siamo agli stranieri, quanto per non fare stomaco con la total riformazione e diversità a' nostri paesani, coi quali avendo noi principalmente a vivere e conversare, è cosa debita che ci mostriamo loro in qualche maniera conformi e di favella e di costumi. E poiché abbiamo con la similitudine del danaio dato principio al ragionamento della lingua, vi porremo anco fine con la medesima similitudine, conchiudendo che sì come il danaio ha dal conio una publica stampa, per la quale si conosce dove sia fabricato, così la lingua dee aver la forma che dimostri a qualche segno l'origine di colui che parla.</p></sp>
<sp><speaker>Cavaliere</speaker>
<p>Or sta a voi il discorrere di quell'altre cose che più appartengono a questa giornata.</p></sp>
<sp><speaker>Annibale</speaker>
<p>Fate conto che tutte le cose che infin qui abbiamo dette appartengono solamente al diletto dell'orecchie e sono quasi esterne, e che ora ci bisogna considerare più a dentro quelle che convengono alla creanza e a' costumi che si richiedono nella civil conversazione, perché soleva dir Diogene che i matematici mirano il cielo e le stelle e non veggono quelle cose che hanno avanti a' piedi, e gli oratori studiano di dir bene e non lo fanno. Avendo adunque noi proposto nel conversare la politezza della favella, dobbiamo ora considerare che questo non basta, se non vi concorre quel che più importa, dico la politezza de' costumi. E però ha ciascuno a sforzarsi di conformar l'animo e gli effetti alle parole, anzi non avendo il favellar colto e leggiadro, dee supplire a questo difetto con la candidezza de' costumi. Quindi è che Mario, quel gran capitano, orando innanzi al popolo romano diceva: – Le mie parole sono mal composte, ma di ciò poco mi curo, mentre che la virtù si manifesti. Quegli hanno bisogno d'artificio, i quali vogliono con le belle parole coprire le vergognose azzioni loro –.</p></sp>
<sp><speaker>Cavaliere</speaker>
<p>Conchiudete in due parole che per divenir perfettamente grato nella civil conversazione, bisogna mettere studio d'essere greco nell'eloquenza e romano nell'opere.</p></sp>
<sp><speaker>Annibale</speaker>
<p>Appunto. Ma perché già ho protestato di non voler io obligarmi a ricercar tutte le parti dell'etica, noi lascieremo agli uomini più studiosi rivolgere le carte de' filosofi e coltivar interamente gli animi loro di precetti morali, e ci contenteremo di ragionar solamente delle cose più famigliari e più facili ad osservarsi nel conversare. Fra le quali (per venir ormai al punto) io propongo a chiunque vuole acquistar luogo di grazia nelle conversazioni, che sopra ogn'altra cosa, il che fanno pochi, si risolva di seguire l'ottimo e divino consiglio di Socrate, il quale dimandato qual fosse la più brieve strada all'uomo per acquistar buona fama e suprema gloria, rispose: – Il procurar d'esser tale quale egli desidera di parere –.</p></sp>
<sp><speaker>Cavaliere</speaker>
<p>Se non volete trattar se non le cose più facili, dovete lasciar questa, conciosiaché non vi essendo quasi uomo al mondo che la sappia essequire, è ben segno che è malagevole; e sapete bene ch'una gran difficultà e l'impossibilità sono dalle leggi pareggiate.</p></sp>
<sp><speaker>Annibale</speaker>
<p>Non lasciano gli uomini d'essequirla per difetto di sapere, ma sì bene per difetto di volontà, onde non avete a giudicar difficili quelle cose che consistono nel solo volere.</p></sp>
<sp><speaker>Cavaliere</speaker>
<p>Se così dipendesse dalla mia volontà l'esser dotto come l'apparerlo, io sarei per avventura più dotto di quel che vi paio, perché vorrei esserlo più che parere. Ma voi sapete che all'acquisto della dottrina si ricerca non solamente la volontà ma lo studio, la vigilia, la fatica, e 'l disagio, che sono cose malagevoli, sì che seguendo il costume degli altri io per infrascar la mia ignoranza, mi sforzo di parere quel ch'io non sono.</p></sp>
<sp><speaker>Annibale</speaker>
<p>Ben sapete che la volontà non si dimostra né si esequisce per se stessa, e che si scuopre con l'opre seguenti, le quali se ben sono faticose, mentre siano possibili, divengono facili, ond'è uscito quel commun detto che niente è difficile a chi vuole.</p></sp>
<sp><speaker>Cavaliere</speaker>
<p>Accetto per buona questa conclusione, ma dovendosi fuggire in conversando quella odiosa apparenza, stimo necessario che voi proponiate il modo.</p></sp>
<sp><speaker>Annibale</speaker>
<p>Avete ragione di ricercar i modi di fuggire quella pomposa e vana apparenza, poiché col voler noi persuader altrui di sapere ciò che non sappiamo, non inganniamo gli altri ma noi medesimi, e alla fine, colti nell'ignoranza, siamo uccellati. I modi adunque sono molti, fra i quali il primo è di non lasciar precedere la lingua all'animo, perché si suol dire che non è degna d'uomo savio quella parola la quale non è stata prima infusa nella mente. E sì come le donne, prima che lasciar vedere i loro ornamenti, si presentano dinanzi allo specchio, dal quale prendono consiglio e aiuto, così prima che spinger fuori le parole, bisogna ricorrere allo specchio interiore e formarsele dentro in modo che gli ascoltanti non facciano giudicio ch'elle abbiano origine più tosto dalla bocca che dal petto, e siano casuali più che ragionevoli.</p>
<p>Da questa premeditazione avverrà che non fia alcuno il quale s'arrischi a ragionare di quelle cose che non sa, come sogliono gli ignoranti, percioché secondo la sentenza d'un savio, chi dice cose che non intende, fa atto da furioso e farnetico, e cade nell'errore d'Alessandro Magno, il quale discorrendo della pittura in casa d'Apelle e dicendo cose impertinenti e contrarie all'arte, il discreto pittore gli disse all'orecchio che cessasse da quel ragionamento o parlasse piano, perché i suoi garzoni si ridevano di lui. Sì come pur avvenne a Tolomeo, al quale un certo musico, con cui egli voleva disputar della musica, rispose: Altra cosa, o re, è lo scettro, altra il plettro –.</p></sp>
<sp><speaker>Cavaliere</speaker>
<p>Questo mi piace, e si conforma con quella sentenza che non è maggior gloria il discorrere di quello che si sa, che 'l tacere quello che non si sa. Onde ben disse un poeta:</p>
<p><quote rend="block"><lg><l>Basti al nocchiero ragionar de' venti,</l>
<l>al bifolco de' tori, e le sue piaghe</l>
<l>conti il guerrier, conti il pastor gli armenti.</l></lg></quote></p></sp>
<sp><speaker>Annibale</speaker>
<p>Non sono ancora molti giorni ch'un certo gentiluomo, il quale vorrebbe pure esser tenuto nel numero de' letterati, si trovava in compagnia d'uomini per dottrina e per altro famosi, e quivi discorrendosi d'alcune opere nuove e rare che in brieve s'avevano a stampare, egli entrò in ragionamenti d'un suo zio, morto pochi giorni avanti, il quale fu veramente gran letterato, e soggiunse che egli alla morte sua gli lasciò un'opera da mandar fuori ch'era delle belle cose del mondo; e dimandato di qual materia trattasse questa opera, rispose: – Io vi prometto ch'ella tratta di quante belle cose siano al mondo e non vi potrei dire a bastanza il gran gusto che io prendo nel leggerla –. Ma essendo poi ricerco se l'opera era scritta in prosa o in verso, il meschino malaccorto rispose che di ciò non si ricordava.</p></sp>
<sp><speaker>Cavaliere</speaker>
<p>Gentil essempio. Ora desidero intendere altro modo da fuggire l'apparenza.</p></sp>
<sp><speaker>Annibale</speaker>
<p>Fra gli altri vi è questo: che non s'intrometta la lingua nei ragionamenti altrui avanti il tempo e finché non si sia bene inteso colui che parla, perché molte persone invaghite di questa sciocca apparenza, non lasciano finir il compagno, ma prevenendo a quel ch'egli vuol dire e quasi togliendogli le parole di bocca, vogliono mostrare di saper meglio di lui quel che voglia inferire; nel che imitano certi idioti, i quali mentre odono cantare i sacerdoti, rimescolano insieme la lor voce e tengono bordone al canto senza saper quel che si dicano.</p></sp>
<sp><speaker>Cavaliere</speaker>
<p>Questo vizio è nel conversare odioso e offende molto colui che ragiona. E mi ricorda ch'un gentiluomo diede principio a raccontare in una compagnia i successi delle nozze del Duca mio signore, alle quali era stato presente; nel qual discorso attraversandosi uno degli ascoltanti quasi ad ogni parola, per dimostrare che ne aveva piena contezza, egli dopo l'aver patita assai questa indiscretezza, alla fine fermatosi alquanto: – A me pare, signori, – soggiunse – di comprendere che questo gentiluomo sappia meglio di me tutta l'istoria, e pertanto lascierò ch'egli per sua grazia pigli il carico di raccontarvela interamente –. Questa digressione, come potete imaginarvi, fece ritirar l'amico in se medesimo e riconoscere il suo fallo, sì che senza aprir più la bocca, la quale gli era rimasta un poco amara, lo lasciò continovare e finire il suo ragionamento.</p></sp>
<sp><speaker>Annibale</speaker>
<p>Certo è che non si vuole interrompere il favellatore, ma più tosto in atto di modestia e creanza accettar talora ciò che egli dice come cosa nuova, se ben fosse commune a tutti. Ma questo sarebbe poco errore, se non ne venisse un altro maggiore in consequenza, perché molte volte con l'impazienza dell'ascoltare si pigliano le cose in altro sentimento di quello che ancora non ha bene espresso colui che ragiona; e viene ad imitare il cane, il quale sentendo aprir l'uscio, senza sapere se sia amico o nemico, abbaia. Dal che seguono certe contese poco ragionevoli e certe confusioni, le quali non sarebbono avvenute se l'ascoltante fosse stato più discreto nell'aspettare il fine. A tale che possiamo dire che quei che sono impazienti nell'ascoltare sono temerarii nel giudicare e fanno come certi giudici precipitosi, i quali o per persuasione o per passione si lasciano indurre a dar le sentenze senza udir le ragioni delle parti.</p></sp>
<sp><speaker>Cavaliere</speaker>
<p>A me per certo danno estrema noia alcune conversazioni nelle quali voi udite in un punto le voci di tutti insieme, i quali interrompendosi l'un l'altro i ragionamenti loro, rappresentano la conversazione degli storni o delle mulacchie o d'altri uccelli, i quali riducendosi in frotta sopra un albero, gracchiano tutti insieme.</p></sp>
<sp><speaker>Annibale</speaker>
<p>E se voi che sete uomo giudicioso vi trovate fra questi, sete costretto, per non scoprirvi parziale, di guardar or l'uno or l'altro e far cenno a tutti col capo per mostrare d'ascoltar tutti.</p></sp>
<sp><speaker>Cavaliere</speaker>
<p>E non ascoltar alcuno.</p></sp>
<sp><speaker>Annibale</speaker>
<p>Appunto. Diremo adunque, secondo la sentenza d'un greco, che 'l voler dir ogni cosa e non ascoltar niente è una specie di tirannia, a tale che ne' ragionamenti vi ha da intervenire tra chi dice e chi ascolta una corrispondenza, come nel giuoco di palla. Oltre che l'uomo avezzo a star paziente e temperarsi nell'udire fa conoscere a tutti quanto egli sia affezzionato alla verità e quanto nemico del parlar inconsiderato e contenzioso. E però si dice ch'un tacer a tempo avanza ogni bel parlare, e che s'ha ad annoverare fra le virtù filosofiche, perché l'oratore non si conosce se non parlando e 'l filosofo si conosce non meno col tacere a tempo che col ragionar filosofando. Onde avrà ciascuno a procurare che la sua lingua dimostri più tosto necessità che volontà di ragionare, imitando quel savio, il quale vien commendato per tre segnalate virtù, cioè per non aver mai mentito, per non aver mai detto male d'alcuno e per non aver mai ragionato se non per necessità.</p>
<p>Io mi spedisco, e conchiudo che ciascuno si proponga nelle conversazioni due tempi di parlare, cioè o di quelle cose ch'egli intende benissimo e ha su le dita, overo di quelle delle quali è necessariamente costretto a ragionare. In queste due sole è più commendato il parlare che 'l tacere. In tutte l'altre, chi userà il silenzio, eleggerà il suo meglio, e fuggendo la vana e odiosa apparenza acquisterà maggior lode.</p></sp>
<sp><speaker>Cavaliere</speaker>
<p>Io credo anco che non convenga ad alcuno il ragionar volontariamente di tutte quelle cose ch'egli bene intende e conosce, e che in ciò s'abbia a procedere pesatamente, e a considerare se quelle cose delle quali vuole discorrere si contengono o dentro o fuori de' termini della sua professione, perché se ben io astretto dalle mie continove e diverse indisposizioni ho fatto qualche mezano studio in alcune opere di Galeno, nondimeno perché questa è in me accessoria e non principal parte, sarei biasimato s'io volessi pigliar occasione di far il medico fra i medici e discorrere ancor io della medicina.</p></sp>
<sp><speaker>Annibale</speaker>
<p>È cosa veramente odiosa il voler fare il saccente e dare di becco in ogni cosa. E perciò si racconta che Cleomene re, disputando un certo sofista della fortezza, se ne rise dicendo: – Se una rondinella parlasse della fortezza, farei il medesimo, ma se fosse un'aquila, l'ascolterei con attenzione –. Però non solamente non si converrebbe a voi il pigliar occasione di ragionar della medicina, ma quando anco fosse data l'occasione, sarebbe per avventura ufficio vostro di parlarne per maniera di dubbi e d'interrogazioni, mostrando con questa modestia d'aver desiderio più tosto d'intender cosa che non sappiate, che di scoprir cosa che sappiate. Onde bisogna che ciascuno consideri fin dove si stenda l'opinione ch'altri hanno di lui, e in qual sorte di ragionamenti egli possa trovar grata udienza e facil credenza, e non ecceda punto questa misura.</p></sp>
<sp><speaker>Cavaliere</speaker>
<p>Avete voi altri modi che ci insegnino a fuggir l'apparenza?</p></sp>
<sp><speaker>Annibale</speaker>
<p>Io a questo effetto propongo a ciascuno la lealtà o sincerità sommamente lodevole e necessaria nonché nell'opere ma nelle parole, perché sogliono molti, per parer quei che non sono, adombrare la verità, e dove pensano d'esser grati, si scuoprono alla fine bugiardi e artificiosi, e con la falsità loro perdono il credito. E con tutto che questo vizio si commetta in diverse maniere, nondimeno mi pare oltremodo insopportabile quando l'uomo attribuisce a se stesso quel che conviene agli altri, imitando la mosca, la quale avendo scorso molte miglia sopra una carretta, diceva d'aver sollevata una gran polvere, overo la formica, la quale stando sopra il corno d'un bue che lavorava la terra, e dimandata che cosa ivi facesse, rispose ch'ella arava.</p></sp>
<sp><speaker>Cavaliere</speaker>
<p>Oh quanti ne ho conosciuti così sfacciati, che non si vergognano di farsi autori di molte cose, e raccontarle come nuove e come avvenute a loro medesimi, le quali sono antiche come il caos e si trovano scritte mille anni sono nell'opere altrui.</p></sp>
<sp><speaker>Annibale</speaker>
<p>In questo meritano biasimo come falsarii e come ladri, posciaché si appropriano l'onore e la gloria altrui. Ma di questo peccato ne portano la pena, come già fece la cornacchia, la quale presentatasi alla mostra generale degli uccelli armata delle piume altrui, alla fine fu svaligiata e schernita come ladra. Si vuole adunque riverire interamente la verità e guardarsi di non violar in modo alcuno la virginità sua, né di torcerle pur un capello, per non ricevere vergogna. E voglio dirvi di più, che la verità è cosa tanto delicata, che si corre a pericolo di biasimo non solamente alterandola in qualche parte, ma talvolta lasciandola anco nel suo stato, cioè quando si raccontano cose vere ma alquanto lontane dalla comune credenza.</p></sp>
<sp><speaker>Cavaliere</speaker>
<p>Di questo pericolo ne parla espressamente Dante, dicendo:</p>
<p><quote rend="block"><lg><l>Sempre a quel ver c'ha faccia di menzogna</l>
<l>de' l'uom chiuder la bocca fin che puote,</l>
<l>però che senza colpa fa vergogna.</l></lg></quote></p></sp>
<sp><speaker>Annibale</speaker>
<p>Voi l'intendete, e così dovete restar chiaro come convenga esser nelle conversazioni non solamente leale e verace, ma sobrio nel ragionar delle cose che hanno difficil credenza. E perciò si dice che leggendo Alessandro certi versi d'un poeta adulatore, ne' quali era scritto ch'egli uccideva gli elefanti, gittava a terra le torri e altre simili cose, lo riprese e gli comandò che non dicesse più così fatte bugie, le quali quando anco fossero vere, non erano senza sospetto di bugia. Ma non basta per fuggir la vana apparenza l'esser verace, se l'uomo non s'astiene parimente di parlar di se medesimo e delle cose sue, se qualche necessità nol richiede: perché quantunque ne parli con verità e con modestia, egli tuttavia lascia qualche sospetto di vanità, e si rende men grato nel conversare. Onde per liberarsi da così fatto pericolo abbia a mente quel detto: che di se medesimo non si dee ragionare né in lode né in biasimo, poscia che l'uno è atto d'arrogante e l'altro da sciocco.</p></sp>
<sp><speaker>Cavaliere</speaker>
<p>A questi modi quali aggiungete ora?</p></sp>
<sp><speaker>Annibale</speaker>
<p>Sì come nella notte quanto più fissate gli occhi al cielo, tanto maggior numero di stelle venite scoprendo, così quanto più a dentro considereremo la già detta sentenza di Socrate, tanto più copiosamente si caveranno i modi di fuggir la vana apparenza e di agradire nelle conversazioni. Torniamo dunque a dire che tale dee procurar l'uomo d'essere quale desidera d'apparere, e di qui novamente ci ravederemo che sì come tutti per natura desiderano d'essere stimati e onorati, così nella maggior parte di loro è vano e sciocco questo desiderio, perché non è fondato sopra alcun merito né sopra alcuna virtù degna d'onore.</p></sp>
<sp><speaker>Cavaliere</speaker>
<p>Così è come voi dite, e veggio scorso tanto oltre l'abuso, che i manco degni sono quelli che vogliono essere i più stimati e onorati, ma non mi pare che riesca loro questo desiderio, anzi avviene il contrario, perché accorgendosi alla fine per la dapocaggine loro di non essere stimati dagli altri, si acconciano a stimarsi da loro stessi, e sospinti da un pazzo e interno sdegno, portano la pelle del leone e s'armano il volto di terribile fierezza, col mezo della quale divengono odiosi al mondo.</p></sp>
<sp><speaker>Annibale</speaker>
<p>Se questi avessero notizia di quel detto del filosofo, che l'onore consiste più nell'onorante che nell'onorato, si ravederebbono che non è in facultà loro d'onorarsi da loro stessi. E pertanto chiunque desidera d'essere stimato e onorato, o per prudenza o per giustizia o per fortezza o per temperanza, dee prima ricercar bene nel vaso della sua conscienza se vi è dentro alcuna di queste virtù, e poi farla conoscer agli altri per indurgli a rendergli il debito onore, altrimente non potrà sortire il suo desiderio.</p></sp>
<sp><speaker>Cavaliere</speaker>
<p>Se non s'avessero a stimar gli uomini se non per valore e merito, voi non vedereste alcuni nonché de' primi cittadini ma de' plebei, i quali quantunque privi di sapere e d'intelligenza e di tutte quelle parti col mezo delle quali vengono gli uomini ad esser onorati, sono però per una certa bontà loro grandemente stimati, e vedete concorrer i voti di tutto 'l popolo a lor favore.</p></sp>
<sp><speaker>Annibale</speaker>
<p>Questi che voi raccontate sono più amati che onorati, e perciò io voleva appunto dirvi che non basta all'uomo d'esser onorato per qualche dignità o virtù principale, se non procura anco d'acquistarsi la benivolenza altrui, la quale è il vero legame della conversazione. E mi pare che si possano chiamar nemici di lor medesimi tutti quelli che non si sforzano con ogni giusta e lodevole maniera di cumulare un tanto tesoro.</p></sp>
<sp><speaker>Cavaliere</speaker>
<p>E come si può ben conseguire questa benivolenza?</p></sp>
<sp><speaker>Annibale</speaker>
<p>Ella si può conseguire primieramente dagli assenti, facendo di loro onorata menzione nel cospetto altrui.</p></sp>
<sp><speaker>Cavaliere</speaker>
<p>Mi piace questo ricordo, perché sì come il lodar il presente non è senza sospetto d'adulazione o di proprio interesse, così il lodar l'assente dà segno di sincero amore e di sano giudicio, e mette il lodato in buona opinione degli ascoltanti, onde egli risapendolo, gliene sente obligo e si dispone ad amarlo e a tenerselo per caro.</p></sp>
<sp><speaker>Annibale</speaker>
<p>Questa benivolenza si riceve poi da' presenti usando quell'istrumento col qual si rapiscono l'anime dai cuori altrui, dico l'affabilità.</p></sp>
<sp><speaker>Cavaliere</speaker>
<p>Certamente con niuna parte ci discostiamo più dalla natura umana che con la rigidezza. E si vede manifestamente che questi colli ritti, questi visi arcigni e questi nuovi Catoni, sono in abominazione a tutti, e per me quando ne veggo alcuno, mi ritiro da lui in quel modo ch'io farei s'io mi vedessi passare appresso un portatore carico di spine. E dove questi pensano d'essere riputati per non rider mai, per increspare la fronte, per oscurare gli occhi, per far il viso dell'arme e per dar asciutte risposte, si fanno scorgere per superbi e inumani, e con la loro superbia sono odiosi agli istessi superbi.</p></sp>
<sp><speaker>Annibale</speaker>
<p>Io conosco alcuni tanto rigidi, contegnosi e incivili, che non degnano di risalutare quei che li salutano, il che è segno d'un animo barbaro; né si può dir peggio che l'essere, sì come canta quel verso:</p>
<p><quote rend="block">Né in viso facil, né in parole affabile.</quote></p>
<p>Onde se ben pare a questi di non farvi ingiuria, nondimeno sete costretto ad odiarli come nemici.</p></sp>
<sp><speaker>Cavaliere</speaker>
<p>Questi mi dispiacciono oltremodo, e sono appresso di me più degni di scusa quei che commettono questo errore per trascuraggine.</p></sp>
<sp><speaker>Annibale</speaker>
<p>La trascuraggine loro è troppo roza, né vi è alcuno che le dia questo significato. Onde si debbono risolvere o di mutare stile, e non far tanta carestia delle sberrettate e de' saluti, i quali senza dar loro alcuna spesa apportano gran guadagno, o di pagar uno che seguitandoli gli avisi a luogo e tempo quando vengono salutati da questo e da quello, acciò che si ricordino di risalutarli, perché queste sono cosuccie, le quali usate, hanno forza di conciliar l'amicizia e, tralasciate, di scioglierla. Onde abbiamo più tosto a cercare di prevenire gli amici con questi saluti e di vincerli di cortesia.</p></sp>
<sp><speaker>Cavaliere</speaker>
<p>Fu già un re di Francia, il quale facendogli riverenza in strada una publica meretrice, la risalutò cortesemente con lo scoprirsi il capo; ed essendogli poi detto che sua maestà aveva fatto onore a donna di mala vita che non lo meritava, rispose che si contentava più tosto di fare errore nel salutare una impudica, che nel mancare mai di salutarne alcuna onesta.</p></sp>
<sp><speaker>Annibale</speaker>
<p>Questa è veramente real sentenza, e bisogna ad ogni modo esser cortese a chi vuol trovare cortesia, e legarsi al cuore quel detto che né il vino austero è grato al gusto, né i costumi alteri sono atti alla conversazione. Il che si conforma con le lettere scritte da Filippo e da altri grandi uomini, per le quali chiaramente dimostrano che 'l parlare benigno e piacevole è la calamita con la quale si traggono gli animi della moltitudine. E come che questa virtù bene stia in tutti gli uomini, nondimeno ella risplende oltremodo in quelli che o per potenza o per dignità ci sono superiori, quando traete da loro risposte graziose e tali che non meno dal suono delle parole che dalla vivacità degli occhi e dalla serenità della fronte comprendete a dentro gli intimi affetti loro, ai quali piegate la volontà e l'affezzione. E vi potrei qui addurre l'essempio di due fratelli virtuosi e onorati, de' quali però l'uno per la dolcezza dell'aspetto, per la piacevolezza delle parole e per la famigliarità del conversare è da tutti grandemente amato, e l'altro per la fierezza degli occhi e per le maniere alquanto contegnose ha la benivolenza di pochissime persone, e par quasi che se chiedete ad ambidue alcun piacere, riceviate più sodisfazzione da quello, quantunque ve lo nieghi, che da questo, quantunque ve lo conceda.</p></sp>
<sp><speaker>Cavaliere</speaker>
<p>Per questo si dice che l'uomo fa una parte del beneficio, quando con grazia lo niega.</p></sp>
<sp><speaker>Annibale</speaker>
<p>Si dice anco all'opposito che senza grazia non si farebbe cosa grata alle Grazie istesse. Io non conchiudo già per questo che alcuno abbia a mancare di conservare quella dignità e quel contegno che conviene all'esser suo, perché il mostrare ne' sembianti una sfrenata amorevolezza e 'l dare a sacco i tesori della sua bontà è un avvilir se stesso e un dar segno o di sciocchezza o d'adulazione, per modo tale che l'uomo, non volendo, appare talora quel ch'egli non è, e dà occasione ad altrui di pigliare troppo sicurtà con lui e di portargli manco rispetto di quel che vorrebbe.</p></sp>
<sp><speaker>Cavaliere</speaker>
<p>Se voi ponete ben mente, sono l'opinioni e i costumi degli uomini molto in ciò diversi, e sentite or uno dire che dovete darvi a tutti, accioché tutti si diano a voi, or dice un altro che non si vuol far il compagno con tutti, e pare che vi sia ragione per l'una parte e per l'altra, perché se voi procedete liberamente e con famigliarità verso l'amico, gli date testimonio e sicurezza della vostra semplice bontà e l'obligate a mostrarvi più intrinsecamente il suo cuore, e lo rendete più pronto a' vostri servigi. All'incontro se state alquanto sopra di voi, gli date occasione d'onorarvi e di credere che non siate uomo leggiero, onde astenendosi l'un l'altro dalla libertà delle parole e degli atti, si fugge il pericolo di rompere l'amistà, e si viene a conservarla più lungamente.</p></sp>
<sp><speaker>Annibale</speaker>
<p>Fra questi dispareri ha data la sentenza quel poeta che disse:</p>
<p><quote rend="block"><lg><l>Troppo compagno ad uom non ti far mai,</l>
<l>che men di gioia e men di noia avrai.</l></lg></quote></p>
<p>Queste parole, se le consideriamo bene a dentro, vengono a contemperare la famigliarità con la gravità, e minacciano i mali effetti che seguono dagli estremi dell'una e dell'altra. E pertanto voglio inferire che nelle conversazioni non si debbe fare né in tutto il tragico né in tutto il comico, ma dimostrare in un punto quanto sia possibile la grandezza del filosofo con la gravità del giudicioso, e la vita e l'umiltà del cristiano con la dolcezza della favella e de' costumi, ricordandosi che 'l parlare dolce moltiplica gli amici e mitiga i nemici, e che, secondo il proverbio, l'agnello umile succia le mammelle della propria madre e l'altre ancora.</p></sp>
<sp><speaker>Cavaliere</speaker>
<p>Mi ricorda d'aver già letta una sentenza poco differente da questa, cioè che colui il quale parla soavemente al prossimo, ne riceve graziosa risposta, e quasi dalle mammelle dove cercava il latte ne trae il butirro.</p></sp>
<sp><speaker>Annibale</speaker>
<p>Crediate pure ch'egli è così. Ma per ricevere sicuramente questo frutto, bisogna che la suavità delle parole nasca da sincero affetto e non sia mescolata di alcun atto vano e fuori di tempo, che renda odore d'adulazione, e invece d'amore acquisti malivolenza, sì come fanno alcuni, che col mostrarvi continovamente i denti vi lasciano in dubbio se vi onorino o se vi scherniscano.</p></sp>
<sp><speaker>Cavaliere</speaker>
<p>Si suol dire che 'l sorridere a tutti è segno più tosto di vizio che d'allegrezza.</p></sp>
<sp><speaker>Annibale</speaker>
<p>Ora io aggiungo per sorella e compagna dell'affabilità un'altra virtù molto necessaria alla conversazione, ed è quella la quale non solamente con la facilità e dolcezza delle parole, ma con una arguta e pronta piacevolezza rende maraviglioso diletto agli ascoltanti. E sì come quella dà segno della bontà, così questa rende testimonianza dell'ingegno, e s'usa non meno nel lanciare i suoi detti senza punture, che nel ricevere o nel ritorcere graziosamente gli altrui, la qual virtù attiva e passiva fu attribuita ad Augusto, poiché si mostrava tanto piacevole nel motteggiare, quanto paziente nell'essere motteggiato. Questa piacevolezza s'usa in diversi altri modi, e di qui è che veggendo non meno i filosofi che i retorici quanto ella vaglia a sollevare gli spiriti oppressi da malinconia e da gravi pensieri, e quanto sia grata nel conversare e utile al mantenimento della vita, ci hanno pienamente insegnate le maniere d'aquistarla, e con diversi essempi confermate.</p></sp>
<sp><speaker>Cavaliere</speaker>
<p>Io credo bene che l'arte e lo studio diano in ciò alcuno aiuto, ma per quel ch'io stimo, giova assai più la natura. E che così sia lo dimostrano molti uomini d'alto sapere, i quali ne' soggetti piacevoli mancano di prontezza e di grazia, e all'incontro molti idioti e plebei con la piacevolezza loro moverebbono il riso ad Eraclito.</p></sp>
<sp><speaker>Annibale</speaker>
<p>Vi confesso che secondo la diversità delle nature sono diverse le azzioni, e che particolarmente non si può generar riso e diletto negli animi altrui senza una vivacità naturale di spirito. Anzi di rado avviene che l'uomo faceto non sia ingegnoso e accorto: il che volle accennare il facetissimo Gonella, dicendo che a voler contrafare bene lo sciocco, bisogna prima essere savio. Tuttavia potrà anco l'uomo, quantunque di natura fiera, acquistarsi con l'essercizio un abito di piacevolezza, e non mi negherete che non si trovino alcuni nel volto e ne' gesti assai gravi e severi, che nondimeno riescono conversando oltremodo festevoli e beffardi.</p></sp>
<sp><speaker>Cavaliere</speaker>
<p>Qui mi presentate alla mente il nostro piacevolissimo Roberto. E che è di lui?</p></sp>
<sp><speaker>Annibale</speaker>
<p>Bisogna ch'io vi risponda col poeta:</p>
<p><quote rend="block">Quel che tu cerchi è terra già molt'anni.</quote></p></sp>
<sp><speaker>Cavaliere</speaker>
<p>Gran perdita invero abbiamo fatta, e forse ch'egli, a guisa di Proteo, non si cangiava in mille figure, facendo ora il veneziano, ora il bergamasco, ora lo spagnuolo, ora il tedesco, con maraviglioso trattenimento di tutta la città. Io mi sono mille volte ricordato di lui in Francia per gli infiniti suoi scherzi, e particolarmente per una richiesta ch'egli mi fece in casa d'un gentiluomo in villa, dove essendo io scavalcato per riposarmi alquanto, e ricercando il gentiluomo ch'io mi facessi trarre gli stivali e soggiornassi quella sera con esso lui. E ricusando io, alla fine, dopo quel contrasto, ecco il nostro amico, che chiedendo licenza, mi s'appressa con la bocca all'orecchio e mi dice: – Voi non vi sete ancora avveduto dello sdegno che ha preso questo gentiluomo perché non voleste lasciarvi trarre gli stivali. Di grazia, per non lasciarlo del tutto mal sodisfatto, lasciatevene trarre almanco uno, che ad ogni modo questa cortesia non vi costa danari –.</p></sp>
<sp><speaker>Annibale</speaker>
<p>Io ancora ho molte sue novelle alle mani, delle quali si potrebbe far un altro Decamerone. Né posso ora tacere il desiderio ch'egli accese fra certe donne di saper un secreto contra il lupo, percioché discorrendosi fra loro della grande strage che in quei tempi avevano fatta per queste contrade, nonché di fanciulli ma d'uomini, certi lupi rapaci, egli soggiunse: – Io non conosco cavaliere così terribile né di così gran cuore, che sia possente con tutte le sue arme a salvarsi dalla rabbia di due fieri lupi, perché mentre egli attende a difendersi dall'uno, ecco l'altro che l'assale di dietro, e avolgendoglisi fra le gambe, lo fa cadere. Ma contra un lupo solo voglio ben vantarmi d'aver un secreto, col quale non pure ogni uomo, ma ogni donna senza alcuna sorte d'arme potrà sicuramente resistere e farselo rimanere a' piedi vinto –. Detto questo, egli, come potete pensare, fu richiesto da tutte a volere palesare il secreto, e perciò soggiunse: – Iddio guardi ciascuna di voi dall'incontro di così feroce animale, ma se per isventura egli venisse per assalirvi, non foste così vili e sciocche che gli volgeste le spalle, ma fate fronte, e con franco animo l'aspettate, e mentre s'avicina con la bocca aperta per divorarvi, stendete il braccio destro, e stringendo il pugno, metteteglielo in gola e spingete tanto avanti che tocchiate la coda, la quale piglierete in mano, e tenendola ben forte, la tirerete immantinente a voi, che così inverserete il lupo, e resterà preso e morto –.</p>
<p>Ma lasciamo ora il Roberto in pace e conchiudiamo che dove questa virtù mezana è gratissima nel conversare, gli estremi viziosi sono abominevoli e consistono o nel trappassare tanto quella civil piacevolezza, che invece di faceto s'acquisti nome di buffone e di licenzioso, o nell'essere tanto riservato, che in luogo di saggio si rapporti il titolo di rustico e d'incivile. Oltre a ciò bisogna secondo i luoghi, i tempi e i soggetti usare questa virtù or intensa, ora rimessa, conciosiaché nelle cose gravi e importanti si dee con le parole e con gli atti rappresentare la gravità, e nelle piacevoli la piacevolezza. E chi farà altrimente, commetterà uno sciocco barbarismo ne' costumi.</p></sp>
<sp><speaker>Cavaliere</speaker>
<p>Poiché siamo certi che questa affabilità ci fa parere quei che siamo, e scuopre fuori gli intimi affetti degli animi nostri benivoli, co' quali acquistiamo la benivolenza altrui, desidero intendere da voi se vi è altro modo il quale partorisca questi lodevoli effetti.</p></sp>
<sp><speaker>Annibale</speaker>
<p>Ancora che con la sola affabilità si imprima ne' cuori altrui la buona opinione di noi, non altrimente che 'l suggello nella cera, nondimeno vi bisogna aggiungere altra cosa insieme, per la quale si mantenga l'impressione. Al che fare è molto propria ed efficace quella modestia e quella virtù che 'l mondo chiama discretezza.</p></sp>
<sp><speaker>Cavaliere</speaker>
<p>In quali cose s'ha da usare questa virtù?</p></sp>
<sp><speaker>Annibale</speaker>
<p>In tutte, ma negli errori altrui principalmente. E però s'ha a presupporre che la natura ha fatto l'uomo animal sociabile, accioché col mezo della conversazione possa e dare e ricevere aiuto, secondo i bisogni altrui e suoi. Per la qual cosa non essendo alcuno qua giù senza difetto, non ci bisogna pigliare giuoco delle imperfezzioni altrui, acciò che altri non si prenda giuoco delle nostre.</p></sp>
<sp><speaker>Cavaliere</speaker>
<p>Voi dite bene il vero, ma non sapete che, secondo il proverbio, veggiamo molto di lontano e nulla d'appresso, e siamo in casa Argo e fuori talpa, e veggendo il fuscello nell'occhio altrui, non veggiamo la trave nel nostro?</p></sp>
<sp><speaker>Annibale</speaker>
<p>Questo dimostrò anco Esopo con la favola delle due sacche.</p></sp>
<sp><speaker>Cavaliere</speaker>
<p>Onde credete che venga questo errore?</p></sp>
<sp><speaker>Annibale</speaker>
<p>Forse dall'amor di se stesso, il quale non lascia vedere ad alcuno i suoi difetti.</p></sp>
<sp><speaker>Cavaliere</speaker>
<p>Anzi si mostra d'amare più altrui che se stesso, poiché si lascia di correggere i difetti propri per correggere gli altrui.</p></sp>
<sp><speaker>Annibale</speaker>
<p>Ameressimo più gli altri che noi, se fossimo sospinti da carità a correggere i difetti loro, ma ben siamo noi mossi da vanagloria e dal desiderio di parere savii. Onde io credo che la vera cagione perché così volentieri corriamo addosso al compagno e siamo, senza essere richiesti, soprintendenti de' suoi errori più che de' nostri, è perché contravenendo alla proposta sentenza di Socrate, ci dilettiamo più d'apparere che d'essere, e non ci pare di manifestare la prudenza nostra correggendo i propri difetti, come la dimostriamo nel correggere gli altrui, e nel fare il Momo, l'Aristarco e l'inquisitore degli altrui falli. Ma tutti quei che vorranno essere tali quali desiderano d'apparere, saranno rigorosi censori di lor medesimi e useranno più volentieri gli occhiali ne' propri difetti che negli altrui.</p></sp>
<sp><speaker>Cavaliere</speaker>
<p>Io vorrei particolarmente che dimostraste quali siano gli errori altrui, dove s'abbia ad usare questa discretezza.</p></sp>
<sp><speaker>Annibale</speaker>
<p>Io considero che alcuni sono errori in erba e altri maturi. Chiamo errori in erba quei che l'uomo è in procinto di fare, e maturi quei che già sono fatti. I primi s'hanno ad impedire perché non si commettano; de' secondi alcuni hanno ad essere scusati, altri accusati. Se adunque ci accorgeremo che alcuno ragionando inciampi in qualche difficultà, onde non sappia agevolmente uscire e possa pigliare errore o nelle parole o nel sentimento, sarà ufficio nostro di prevenire discretamente, e quasi come a persona che avendo urtato in una pietra se ne va a cadere, ritenerlo senza aspettare ch'egli cadendo generi riso e riceva vergogna. Nel quale atto veniamo ad assicurare colui che ragiona del conto che facciamo di lui, e ci mostriamo gelosi dell'onor suo in guisa tale che ce lo rendiamo grandemente affezzionato, sì come per lo contrario non è cosa che più lo possa movere ad ira e farlo più allontanare con la volontà da noi che l'opinione d'essere sprezzato.</p></sp>
<sp><speaker>Cavaliere</speaker>
<p>Questo disprezzo, per mio parere, è intolerabile, conciosiacosaché non vi è alcuno a cui paia d'essere così vile che meriti d'essere dispregiato, e mi pare che oltre che fa atto di mala creanza chi dispregia alcuno, egli corre a pericolo di sentire o simile o maggiore dispregio, perché qual asino dà in parete, tal riceve. E s'egli è errore a dileggiare quei che si conoscono, egli è molto maggiore il dileggiare quei che non si conoscono. Il che sogliono fare alcuni temerarii e insolenti, i quali giudicando, secondo il volgar detto, i cavalli dalle selle, non considerano che sotto un abito rustico molte volte cova un nobile e vivace intelletto.</p></sp>
<sp><speaker>Annibale</speaker>
<p>Questo dimostrò bene un povero contadino del Monferrato che veniva alla città in compagnia d'alcune donne, al quale dicendo un cittadino licenzioso: – Tu hai pigliato a menare molte capre alla nostra fiera –; egli rispose: – Messere, a me pare di condurne poche ove sono tanti becchi –.</p></sp>
<sp><speaker>Cavaliere</speaker>
<p>Io conosco un giovane, il quale pare ch'abbia sembianza e gesti di sciocco, onde per questa cagione è beffato da alcuni; ma vi so dire ch'egli a luogo e tempo si riscuote e sa rendere colpo per colpo con parole di savio, e fa sì che quei che vanno a stuzzicarlo con orgoglio, se ne tornano indietro con vergogna.</p></sp>
<sp><speaker>Annibale</speaker>
<p>Infine lo sbottoneggiare e 'l volere, secondo il proverbio, stuzzicare il vespaio, è cosa pericolosa. E però non bisogna mostrare che ci burliamo di chi che si sia né col volto né con la lingua, né con alcun segno, perché se è nostro maggiore o eguale, egli non potrà patire d'esser vilipeso da noi, s'egli è inferiore, lo facciamo divertire dall'amor nostro. Il che è male, perché tutto lo studio nostro dee essere nel renderci, se fia possibile, tutti gli uomini favorevoli. Or se aviene ch'altri con la lingua abbia commesso errore, si ha da riguardare se viene da sciocchezza o da vizio. Il primo è ufficio nostro di scusarlo o coprirlo con la medesima discretezza, e non di farcene beffe, come sogliono alcuni uccellatori, i quali mostrano di non sapere che sì come il burlarsi del bene è cosa nefanda, così il burlarsi del male è cosa crudele e odiosa. Ma veniamo agli altri errori che si commettono per vizio e che s'hanno a riprendere.</p></sp>
<sp><speaker>Cavaliere</speaker>
<p>In questo anco io credo che si ricerchi discretezza.</p></sp>
<sp><speaker>Annibale</speaker>
<p>Tanto maggiore si ricerca in questi che negli altri, quanto maggiore pericolo è il fare da dovero che il giocare. E primieramente si dee essequire il divino precetto corregendo l'amico da solo a solo. E come che a tutti convenga il fare i già detti uffici verso tutti, non è però lecito il fare questo né a tutti né verso tutti. Non è lecito a tutti o per difetto d'autorità, come ad un giovane il riprendere un vecchio e ad un uomo vile il riprender un cittadino, o per proprio mancamento, come ad uno adultero il tassare un altro di lascivia, perché, secondo il proverbio, chi schernisce il zoppo dee essere diritto. Né anco verso tutti si vuol far questo ufficio, ma solamente verso quelle persone con le quali o per sangue o per lunga famigliarità e amicizia abbiamo autorità e credito. E insomma nel riprendere si vuole aver riguardo non solamente alla qualità delle persone, ma de' luoghi e de' tempi, e come convenga usare la riprensione e come sia disposto l'amico a riceverla. E però si dice ch'essendo detto ad uno: – Non ti vergogni della tua ebbriachezza? –; egli rispose: – Non ti vergogni tu di riprender un ebbriaco? –. Con la medesima ragione sarebbe fuori di tempo e causerebbe maggior errore il volere riprender un bestemmiatore ne l'impeto della sua colera e in presenza altrui.</p>
<p>Né questo avvertimento solo basta, ma per compiuta discretezza bisogna usare un onesto inganno e mescolar l'amarezza della riprensione con la dolcezza di qualche lode, o col mostrare d'incolpar alcun altro di quei difetti che sono in colui che desideriamo di correggere, o col metterci noi stessi nella riprensione, mostrando d'essere noi ancora nel medesimo errore. E per finirla s'ha a corregger l'amico in maniera che la correzzione gli sia grata e ce lo renda più strettamente obligato, sì come ci hanno insegnato alcuni savii nelle loro opere morali. Il che sia detto a bastanza per questo capo.</p>
<p>Or intorno agli altri modi appartenenti all'osservanza della già proposta sentenza, se noi miriamo tuttavia l'anima d'essa, troveremo che tutti quelli i quali vogliono più essere ch'apparere, useranno la già raccontata discretezza nel fuggire anco le contese, e quella pertinacia con la quale l'uomo desideroso della vana apparenza vorrebbe prevalere agli altri, e bene spesso contra ragione.</p></sp>
<sp><speaker>Cavaliere</speaker>
<p>A me pare che niuna cosa lo renda più odioso nelle conversazioni di questo difetto.</p></sp>
<sp><speaker>Annibale</speaker>
<p>E però se colui che parla dice il vero, dobbiamo a quello acchetarci, come a cosa divina; e se dice il falso, più tosto che contendere (mentre non sia dannoso ad alcuna delle parti) lo dobbiamo concedere o a lui o alla nostra modestia, servando sempre la regola d'Epitteto, il quale diceva che nel conversare si vuol cedere al maggiore, persuadere con modestia il minore, e consentire all'eguale, e che con questa via non si verrà mai ad alcuna contesa.</p>
<p>Ma non voglio passar con silenzio la discretezza che particolarmente si dee usare nelle cerimonie che si richiedono nel conversare.</p></sp>
<sp><speaker>Cavaliere</speaker>
<p>Io crederei che fosse maggiore discretezza il non usare queste cerimonie nella conversazione, poiché provengono più tosto da pompa e da vanità che da affetto d'animo; anzi mi pare che quanto più s'usano, tanto maggiormente scuoprano la simulazione, dove per lo contrario, quando vedete uno che nelle parole e ne' gesti procede semplicemente e senza cerimonie, voi subito confessate ch'egli è uomo leale, e sete costretto a dargli il nome di buon compagno, e ve gli rendete più affezzionato. Io per la parte mia non mi curo ch'un mio eguale, che già si truovi presso al muro, se ne allontani per darmi strada, e vorrei che mi portasse più amore e mi rendesse manco onore. E sì come vi muove grandemente a riso il veder di lontano un cerchio di persone intorno al ballo, in mezo al quale, senza udir il suono, vedete molte teste innalzarsi sopra quel cerchio, così vi bisogna ridere quando vedete due di lontano, senza udire il loro ragionamento, far diversi atti di cerimonie col capo, con le mani, con le ginocchia e con torcimenti di tutta la persona. Lascio poi di dirvi che per uno il quale usi le cerimonie con qualche convenevolezza, ve ne sono mille che si presentano con sì mal garbo che vi fanno stomaco; e ne vedete alcuni così inetti, che nel voler fare le cerimonie, le disfanno, sì come ho veduti alcuni in Francia, i quali ragionando col Duca mio e veggendolo stare col capo scoperto, gli pigliavano con amendue le mani il braccio e lo costringevano per forza a ricoprirsi.</p></sp>
<sp><speaker>Annibale</speaker>
<p>Questi meritavano ch'egli si cavasse di nuovo la berretta, certificandoli che non la teneva in mano per cagion loro, ma perché sentiva caldo.</p></sp>
<sp><speaker>Cavaliere</speaker>
<p>Ma si diportò un poco meglio un altro, il quale stando il Duca a ragionare con lui a capo scoperto, gli trasse la berretta di mano e gliela pose in capo. Per tutto ciò torno a dire che a me non piacciono le cerimonie, le quali tanto si disdicono nelle cose mondane, quanto convengono nelle cose sacre e divine.</p></sp>
<sp><speaker>Annibale</speaker>
<p>Io non so come vi possino dispiacere quelle cose che communemente piacciono a tutti.</p></sp>
<sp><speaker>Cavaliere</speaker>
<p>Io credo che siate in errore, perché conosco molti i quali confessano d'essere capitali nemici delle cerimonie.</p></sp>
<sp><speaker>Annibale</speaker>
<p>Questi, credetelo a me, sono inimici d'esse in palese e amici in secreto. E se rivolgete diligentemente il tutto nell'animo vostro, riconoscerete che le cerimonie non dispiacciono ad alcuna sorte di persone, perché certa cosa è che si fanno in segno d'onore, e non vi è alcuno a cui non piaccia d'essere onorato e a cui non debba piacere l'onorare altrui, posciaché quei raggi d'onore ch'egli spiega verso di loro, gli rendono, per una certa riflessione, gran parte di quell'onore. E sì come chi l'usa può cadere, come voi dite, in sospetto di simulazione, così chi le tralascia può dar odore o di rustico e incivile, o di sprezzatore.</p>
<p>Io non voglio già dire che facciano male quei che vi pregano a non voler con essi loro usare cerimonie, anzi li lodo, perché il dire così è un'altra sorte di cerimonia e di creanza, con la quale si cuopre l'ambizione e si segue lo stile de' medici, i quali per modestia rifiutano alcuna volta i danari con la bocca, ma gli accettano col cuore e li prendono con la mano. E sì come le sacre cerimonie hanno forza nel cospetto di Dio ed eccitano gli animi nostri alla divozione, così le mondane acquistano la benivolenza degli amici e signori a cui sono dirizzate, e ci fanno conoscere per uomini civili e differenti da' contadini.</p></sp>
<sp><speaker>Cavaliere</speaker>
<p>Qual discretezza adunque si richiede nelle cerimonie?</p></sp>
<sp><speaker>Annibale</speaker>
<p>Che faccia sì colui che le scuopre, che con esse si scuopra l'affetto dell'animo e si conosca altrettanto l'amore interno quanto l'onore esterno, altrimente riescono stomacose e danno indicio d'un cuore simulato. E ben sapete che le Grazie si dipingono ignude per significare che ad acquistare amore e grazia bisogna fare trasparere il suo cuore candido, puro e senza alcun velo di fizzione.</p></sp>
<sp><speaker>Cavaliere</speaker>
<p>Tutto ciò si riferisce a quella sentenza già da voi proposta, cioè che dobbiamo altrettanto essere quanto apparere.</p></sp>
<sp><speaker>Annibale</speaker>
<p>Appartiene poi a colui che le riceve di ributtarle prima con modestia, e di non mostrarsene punto né vago né bisognoso, altrimente si dà segno d'una certa alterezza nemica della conversazione. E ben sapete ch'un vostro eguale vi onora più in atto di cortesia che d'obligo, e che quando accetterete quelle cerimonie come debite e come venute da inferiore, gli farete fuggire la voglia d'onorarvi. E brevemente abbiamo a riconoscere le cerimonie degli amici più tosto come fatte per creanza che per debito, anzi è bene d'imitare l'essempio di quel discreto gentiluomo, il quale essendo dopo lunga contesa spinto da alcuni amici ad entrare il primo in una stanza: – Ben potete – disse conoscere ora s'io vi sono affezzionato servitore, poiché mi contento d'ubidirvi anco nelle cose che mi tornano a vergogna –; e così detto, entrò senza far più contrasto.</p></sp>
<sp><speaker>Cavaliere</speaker>
<p>Io vi faccio buone le ragioni da voi allegate in difesa delle cerimonie, ma dirò bene che s'abbiano più tosto ad osservare fra persone poco famigliari che fra veri amici, perché, s'io non erro, la vera amicizia è nemica non meno delle parole che di tutti gli atti pieni di pompa e d'affettazione.</p></sp>
<sp><speaker>Annibale</speaker>
<p>A me ancora par bene che dalla vera amicizia si tolgano le cerimonie. Ma dove sono oggidì questi veri amici? Non sapete che, secondo il filosofo, la perfetta amicizia non si stende verso molte persone, ma si ristringe all'amore d'un solo? Io non so già qual sia il vostro perfetto amico, ma io so bene di non avere ancora trovato il mio, col quale io possa essercitare quella nuda, semplice e franca libertà che volete accennare. Crediate pure che sono rari al mondo quei due cuori che s'incontrino in questo perfetto legame. E se ben voi per segno di vero amore chiamerete un vostro eguale per fratello, egli per aventura non avrà spirito che l'inviti a dirlo a voi, e per escludervi dal pensiero e dall'uso di questa fratellanza, vi chiamerà signore. E perché vi ritegniate di dargli famigliarmente del voi, egli non vorrà all'incontro parlare con voi, ma parlerà con la signoria vostra, sì che sarete costretto di tirarvi un passo a dietro e di trattarlo con modi più onorevoli che amorevoli. Da questo commune stile io vengo ora pensando ch'essendo più tosto benivoli che veri amici quelli con cui conversiamo, sia ufficio nostro d'astenerci da quella sicurtà e da quegli atti liberi coi quali si perde la benivolenza loro, e di seguire l'essempio delle mosche, le quali avenga che conversino e mangino delle nostre vivande con essi noi, non vogliono però domesticarsi con noi.</p></sp>
<sp><speaker>Cavaliere</speaker>
<p>Io rimango di tutto ciò bene appagato. Ora vengo considerando che 'l discorso che infin qui avete fatto, comprende le cose generali e conviene ad ogni sorte di persone. E perciò mi piacerebbe che ormai discendeste alle particolarità, dichiarando i modi che hanno a serbare tutti gli uomini secondo lo stato e le qualità loro.</p></sp>
<sp><speaker>Annibale</speaker>
<p>Già abbiamo detto che troppo grande impaccio, anzi impossibil cosa sarebbe il volere particolarmente assegnare quel che a ciascuno si convenga osservare nelle conversazioni; per la qual cosa ci contenteremo di considerare solamente che le cose già dette hanno ad esser communi a tutti, come a tutti sono communi le piazze, i tempii, le fontane e i pozzi publichi. Ma sì come ciascuno attende ad acquistarsi e farsi propria o casa o possessione o mobili, così ciascuno ha da proporsi nel vivere e nel conversare le sue particolari leggi e costumi convenevoli al suo stato. Ma per conseguire perfettamente il frutto della conversazione, il quale è posto principalmente nella benivolenza altrui, gli conviene non solo conoscere e apprendere i costumi a lui appartenenti, ma la diversità delle maniere ch'egli ha a tenere verso gli altri, secondo la differenza loro, posciaché gli occorre a conversare o con giovani o con vecchi, o con nobili o con ignobili, o con prencipi o con privati, o con dotti o con idioti, o con cittadini o con forestieri, o con religiosi o con secolari, o con uomini o con donne.</p></sp>
<sp><speaker>Cavaliere</speaker>
<p>Ora sì ch'io m'aveggo che voi entrereste in un laberinto da non uscirne per lungo spazio di tempo, se voleste compiutamente abbracciare questa impresa.</p></sp>
<sp><speaker>Annibale</speaker>
<p>Datevi a pensare che ciascuna di queste parti richiederebbe una giornata.</p></sp>
<sp><speaker>Cavaliere</speaker>
<p>Poiché in questo poco d'ora volete spedirvi di questo ragionamento, farete come quei che corrono per le poste, i quali intenti a far lungo viaggio, non veggono, ma scorrono i paesi.</p></sp>
<sp><speaker>Annibale</speaker>
<p>Io adunque così alla sfuggita dico che sono pochi al mondo che non siano infermi d'alcuna di quelle infermità che già abbiamo raccontate. Ma assai più infermi di tutti sono i giovani, alla cui salute appartiene il levarsi dal volto la barba finta, voglio dire la falsa apparenza e vana persuasione, e ricordarsi che come hanno il volto polito, così sono nudi di sapere. Perché s'egli è il vero che la lunghezza del tempo faccia la sperienza, e se è il vero che dalla sperienza nasca la prudenza, egli è verissimo che i giovani, per difetto d'età e per l'inesperienza loro non possono essere prudenti; e di qui nacque il volgarissimo detto che 'l diavolo sa perché è vecchio. E senza dubbio l'età è il condimento della prudenza, e allora l'occhio della mente comincia a fiorire, quando sfiorisce quello del corpo. E perciò deono contentarsi di porre un freno alla loro precipitosa lingua e usar principalmente il silenzio per medicina, lasciandosi entrare per l'orecchie e discendere infino al cuore quella sentenza, la qual dice: parla, o giovane, appena nella tua causa, quando sarai astretto dalla necessità.</p></sp>
<sp><speaker>Cavaliere</speaker>
<p>Si suol dire che merita gran biasimo quel giovane che vuol parlare come vecchio, e quella donna che vuol parlare come uomo.</p></sp>
<sp><speaker>Annibale</speaker>
<p>Questo silenzio deono maggiormente serbare i giovani quando si trovano fra' vecchi, la cui conversazione è loro oltremodo utile.</p></sp>
<sp><speaker>Cavaliere</speaker>
<p>Ella è tanto utile a' giovani, quanto è comunemente fuggita da' giovani, i quali per la diversità delle complessioni, de' pensieri e de' costumi non sono mai sazii di starsi lontani da loro e si ritirano volentieri verso i suoi eguali.</p></sp>
<sp><speaker>Annibale</speaker>
<p>Mal l'intendono quei giovani che si sottraggono dalla conversazione de' vecchi, ma peggio l'intendono quei che oltre al fuggirli, li sprezzano e li scherniscono, non sapendo che quei fanciulli che burlavano il vecchio Eliseo furono assaliti da due orsi e ne morirono quarantadue. Onde s'impara che non senza peccato e pena si scherniscono i vecchi.</p></sp>
<sp><speaker>Cavaliere</speaker>
<p>Degna veramente di riverenza e d'ammirazione è la vecchiezza, e si trova che presso a certi popoli fu in tanta stima, che non era lecito ad un minore d'età testimoniare contra un maggiore.</p></sp>
<sp><speaker>Annibale</speaker>
<p>Meritano gran lode i signori Veneziani per molti atti egregii, ma spezialmente per l'onore che rendono alla vecchiaia, poiché nel conferire i magistrati e le dignità principali si rivolgono sempre a' vecchi, a' quali in tutti i tempi e in tutti i luoghi, così publichi come privati, portano il debito rispetto e considerano che ciò si dee fare perché i vecchi trappassano i giovani non solamente nella prudenza e nel giudicio, come già abbiamo detto, ma anco nella fede, la quale è chiamata da' poeti canuta, perché i vecchi la danno con più matura considerazione e la mantengono con maggiore fermezza, seguendo quel proverbio che 'l bue fiacco stampa più fortemente i piè in terra. Ma ritornando a' giovani, certo è che di loro si può fare buon giudicio, quando volentieri s'accostano a' vecchi, percioché mostrano quasi di prevenire l'età con la virtù, e cominciando per tempo ad essere savii, si mantengono più lungamente savii. Onde avviene che agevolmente, e quasi innanzi al tempo, con la buona fama e con le mature opere conseguiscono dignità e onori. E perciò a me pare che i giovani nel fuggire i vecchi nascondono le lor piaghe e le rendono ulcerose, e per lo contrario pratticando con essi le scoprano e risanino.</p></sp>
<sp><speaker>Cavaliere</speaker>
<p>Egli è molto meglio scoprirle in gioventù che in vecchiezza, e sì come dice il poeta:</p>
<p><quote rend="block">In giovenil falir è men vergogna.</quote></p></sp>
<sp><speaker>Annibale</speaker>
<p>Non vi ha alcun dubbio che dai vecchi, per l'autorità e per lo saper loro, imparano i giovani a temperare gli ardenti desiderii e a riconoscere la sciocca instabilità e a correggere gli altri lor naturali difetti. E sì come avendo noi a trasferirci in parti lontane e a noi incognite, ricorriamo ad alcuno prattico del viaggio per informarci delle migliori strade che abbiamo a tenere, così noi nel pellegrinaggio che abbiamo a fare per questa incerta e fallace vita, non possiamo usar cosa a noi più giovevole che 'l farci raccontare e descrivere il viaggio da quei che felicemente sono giunti presso al fine, per sapere quali passi abbiamo a schifare e in quali sentieri abbiamo a dirizzarci, per giungere sicuramente al fine del nostro corso, il quale è tanto pericoloso a' giovani quanto accennò il Savio, che all'incerto camino dell'aquila per l'aria, della nave per lo mare, e del serpente sopra il sasso, aggiunse per incertissima la via del giovane nella sua novella età.</p>
<p>Hanno adunque i giovani a seguitare la scorta de' vecchi, e assicurarsi che chi tiene la compagnia de' savii diviene savio. E imitare la gioventù di Roma, la quale onorava e riveriva sì fattamente la vecchiezza, che ciascuno ad un suo maggiore d'età, se era uomo, faceva onore come a padre, e se donna, come a madre; sì come all'incontro era stimata cosa empia e degna di castigo s'un giovane non rendeva onore ad un vecchio e un fanciullo ad un barbuto. E nel vero è cosa giusta che ciascuno stimi e tratti con rispetto quei che sono più attempati, i quali dee giudicare per l'età e per l'isperienza più intendenti di quel ch'egli sia; oltre che rivolgendosi indietro e veggendo i suoi inferiori d'età, che lo riguardano e onorano come maggiore, gli dee con questo essempio crescer l'animo di fare il medesimo onore a' più maturi di lui.</p>
<p>Ma dopo gli altri medicamenti convenevoli alla salute del giovane, non si tralasci il dir finalmente che sì come ha da spogliare la presunzione, così ha nel conversare con qualsivoglia persona a tenere continovamente l'abito di quella verecundia, la quale fa sorgere alcuna volta su per le guancie un virtuoso colore, che accresce grazia e rende chiara testimonianza di buona natura ed è certissimo messaggiero di felice riuscita.</p></sp>
<sp><speaker>Cavaliere</speaker>
<p>Io non presi mai buon concetto d'un giovane sfacciato, perché oltre che si rende tanto più odioso quanto gli manca quel che più gli conviene, pare anco che partorisca fra gli uomini un augurio di qualche suo mal fine.</p></sp>
<sp><speaker>Annibale</speaker>
<p>Io non so ora vedere che altro ci resti a dire per conto de' giovani, onde son di parere che levandoci dalla vista dell'oriente, ci rivolgiamo all'occidente, considerando quel che si convenga a' vecchi, nei quali si scuoprono anco infermità non meno d'animo che di corpo.</p></sp>
<sp><speaker>Cavaliere</speaker>
<p>Io non so come potrete sanare queste piaghe vecchie tanto difficili a curarsi.</p></sp>
<sp><speaker>Annibale</speaker>
<p>Le piaghe vecchie sono per certo difficili, ma nei vecchi non sono sempre vecchie tutte le piaghe. Io intendo vecchie quelle che hanno lunghe radici e traggono origine infino dalla gioventù, ma non sono già vecchie quelle che porta communemente seco la vecchiezza, come l'esser severo, difficile, avaro e quereloso; nelle quali infermità sono atti alcuni vecchi a risanarsi e dar luogo alla ragione.</p></sp>
<sp><speaker>Cavaliere</speaker>
<p>Ancora che siano atti a risanarsi, a me pare che sia quasi impietà il volerli correggere e curare, e non compiacer loro come agli infermi, che tosto hanno a morire, di tutto quel che dimandano, essendo commun detto che non si vuole aggiungere afflizzione all'afflitto.</p></sp>
<sp><speaker>Annibale</speaker>
<p>I veri vecchi, cioè prudenti, quanto più sono vicini alla morte, tanto più si dilettano di sapere e d'essere perfetti. Tornivi a mente la sentenza di colui che s'egli avesse già un piede nella fossa, ancora vorrebbe apprender qualche cosa, percioché conosceva che quelle cose che noi sappiamo, sono una minima parte di quelle che non sappiamo. Anzi possiamo dire che non si comincia mai a sapere se non quando per vecchiezza si giunge al fine della vita; di che ne fece segno un filosofo, il quale con voce piena di pianto si doleva della natura, la quale essendo stata liberale di lunghissima vita a molti animali irragionevoli, si sia dimostrata così avara all'uomo, il quale allora resta privo di vita, quando comincia a vivere, cioè ad intendere, e quando si dovrebbe pascere e consolare de' frutti delle sue fatiche.</p>
<p>Io con tutto ciò non voglio discorrere di quello che si convenga a' vecchi per sostenere francamente il peso della vecchiezza e per giungere felicemente a quel</p>
<p><quote rend="block">Porto de le miserie e fin del pianto</quote></p>
<p>che disse il vostro poeta, perché sarebbe un darmi con vergogna a credere che Catone non ne avesse con la lingua di Marco Tullio pienamente ragionato. Ma dirò bene che molti vecchi si dolgono a gran torto che la vecchiezza loro sia poco rispettata e riverita, e si danno ad intendere che per avere la barba bianca e per essere calvi, lagrimosi, vizzi, isdentati, curvi, tremanti e infermi, si convenga loro ogni sorte d'onore, e non s'aveggono molti di loro che hanno abbondanza d'anni e carestia di senno, e sono giovani di valore e di consiglio, chiamati nelle sacre lettere fanciulli di cento anni. E però dovrebbono considerare che la vecchiezza non è riguardevole né venerabile per la sola moltitudine degli anni, ma principalmente per lo merito delle virtù e de' costumi. Onde si dice che l'essere canuto è argomento di tempo ma non di sapere.</p>
<p>E se mi è lecito il dirlo, poco o niuno onore merita un vecchio ignorante e senza valore, il quale dà indicio di non avere essercitata la gioventù sua in alcuna cosa lodevole. Il che vien confermato da quel detto che tre sorti di persone sono odiose al mondo, il povero superbo, il ricco bugiardo e 'l vecchio stolto. Or quanto alla conversazione si ha a consigliare il vecchio che sia studioso di ragionare con gravità e con sentimento, e perlopiù di quelle cose che servono ad essempio e instruzzione della vita.</p></sp>
<sp><speaker>Cavaliere</speaker>
<p>Per certo si suole attribuire molto alla vecchiezza, e avranno sempre maggior efficacia le parole de' vecchi che quelle de' giovani.</p></sp>
<sp><speaker>Annibale</speaker>
<p>Quindi è che sì come i giovani ricercati dell'età loro si fanno più giovani di quel che siano, per conservarsi l'ornamento della gioventù, così i vecchi dicono sempre di più, per accrescere l'autorità loro.</p></sp>
<sp><speaker>Cavaliere</speaker>
<p>Questo è ben vero per l'ordinario, ma vi sono anco de' vecchi pazzi, i quali nonostante che si sentano le gambe deboli e tremanti, e veggano i peli bianchi nello specchio, che gli essortano a cangiare vita e costumi, non si vogliono però arrendere, e se ne stanno tuttavia in su l'arme e in su gli amori, poco stimando quella sentenza:</p>
<p><quote rend="block"><lg><l>Che di Marte o di Venere l'insegna</l>
<l>seguir, cosa non è d'uom vecchio degna.</l></lg></quote></p>
<p>Onde non solamente non confessano la loro età, ma si fanno più giovani di quel che siano.</p></sp>
<sp><speaker>Annibale</speaker>
<p>Questi che voi nominate sono scandalosi, perché col loro mal essempio danno occasione a' giovani di far male e peggio. E però è gran senno di colui che sa conformare i costumi con l'età, avendo l'occhio a quel detto dell'Apostolo: «Quando io era fanciullo, io parlava come fanciullo, ma quando son divenuto uomo, ho votato il sacco della fanciullezza». Ma voi non dite nulla di quei che non contenti d'ubidire alla natura, vogliono parer giovani e nascondere l'età con altro modo, cioè col cavarsi i peli bianchi o col procurare di convertire in oro i capelli d'argento, non s'accorgendo, i meschini, che la loro trasformazione è troppo manifesta.</p></sp>
<sp><speaker>Cavaliere</speaker>
<p>Ben se ne accorse, ma tardi e con pentimento, quel vecchio canuto, il quale essendogli stata negata dal prencipe una certa grazia, si tinse la barba e i capelli, e persuadendosi di non essere conosciuto, se ne ritornò indi a due giorni innanzi al prencipe, dimandandogli la medesima grazia. Il quale avvedutosi dell'inganno, senza però farne sembiante, gli rispose: – Io non posso con onor mio concederlati, perché già l'ho negata a tuo padre, il quale due giorni fa me ne fece richiesta –.</p></sp>
<sp><speaker>Annibale</speaker>
<p>Diamo ora fine a questo discorso, proponendo a' vecchi che lascino volentieri invecchiar l'animo insieme col corpo e non si portino giovenilmente in vecchiezza. E quando sono giunti al fine, non cerchino di tornare a dietro, ma si rivolgano più tosto a considerare che la vecchiezza naturalmente li rende curvi e chini verso la terra, acciò che pensino di ritornare onde sono usciti, e si ricordino che hanno allora l'anima appesa alle labbra. S'hanno poi a guardare (nel che peccano molti di loro) di sprezzare i giovani, anzi è loro ufficio di tenerne conto e di procedere con rispetto verso di loro, se non per altro perché siano maggiormente invitati a riverirli, e facendo altrimente s'aspettino d'esser vilipesi e scherniti. Né debbono mancare di serbar sempre fra i giovani un certo contegno, così nelle parole come ne' gesti, ricordandosi che l'intemperanza de' vecchi rende i giovani più licenziosi e dissoluti. E brievemente che vien loro comandato da Paolo che siano sobrii, casti, prudenti, sani nella fede, nella dilezzione e nella pazienza, le quali virtù li renderanno sempre più grati in tutte l'oneste conversazioni.</p>
<p>Ma passiamo al ragionamento de' nobili e degli ignobili, tra' quali per la differenza e disparità loro, s'hanno ad osservare diversi modi nel conversare.</p></sp>
<sp><speaker>Cavaliere</speaker>
<p>Io stimo fatica soverchia e quasi indegna di voi il voler instruere anco gli ignobili, i quali essendo naturalmente incolti, rozi, inetti, duri, inumani, aspri, fieri, selvaggi e quasi barbari e privi d'intendimento, perdereste, secondo il volgar proverbio, l'acqua e 'l sapone.</p></sp>
<sp><speaker>Annibale</speaker>
<p>Se voi chiamate ignobili solamente i zappatori e contadini, saranno per certo inutili e gettate al vento le nostre parole. Ma se considerate l'infinito numero di persone, le quali se ben non giungono al grado de' nobili, ne sono però poco lontane, voi non negherete che e per l'altezza dell'ingegno e per la qualità della vita loro non meritino qualche luogo nelle conversazioni, e che non si debba loro insegnar quel mezo che si truova fra i nobili e i plebei. E per certo io conosco molti uomini di bassa fortuna, i quali con la gentilezza dell'aspetto, con la soavità della creanza e con la politezza de' ragionamenti e de' costumi, vincono molti nobili. E per l'opposito so che conoscete molti nobili più incivili che i rustici.</p></sp>
<sp><speaker>Cavaliere</speaker>
<p>Se sono incivili, come sono nobili? E se nobili, come incivili? Di grazia, scioglietemi a un tratto il nodo di questa nobiltà, il qual veggo molto intricato per la diversità delle opinioni, onde verrete in conseguenza a dar maggiore luce a questa conversazione de' nobili e ignobili.</p></sp>
<sp><speaker>Annibale</speaker>
<p>Dovendo noi scorrere molte cose in questa giornata, ed essendo l'ora tarda, io non posso compiutamente sodisfare a questa richiesta, perché bisognarebbe fermarsi qui gran pezzo per discorrere tutto ciò che ne hanno diffusamente scritto infiniti autori, ma più copiosamente di tutti il gran Tiraquello, regio consigliero nel Parlamento di Parigi. Tuttavia per non mancar d'ubbidirvi almeno in qualche parte, e per non ritardare molto il nostro corso, io così in fretta vi dico che alcuni, venendo a definire la nobiltà, hanno detto che ella è dignità de' padri e predecessori; altri ch'ella è ricchezza antica; altri ch'ella è ricchezza congiunta con virtù: altri che è sola virtù. Oltre a ciò allegava l'altro giorno in un suo discorso l'onorato signor Giorgio Carretto, academico, l'autorità, se ben mi ricorda, di Baldo, il qual vuole che 'l nobile si dica in tre modi: il primo per sangue, come intende il volgo; il secondo per virtù, come intende il filosofo; il terzo per l'uno e per l'altro, e questo chiama perfettamente nobile.</p></sp>
<sp><speaker>Cavaliere</speaker>
<p>Vi si potrebbe aggiungere quell'altra sorte di nobiltà, che s'acquista per privilegio de' prencipi.</p></sp>
<sp><speaker>Annibale</speaker>
<p>Questa per avventura egli la incorporava con la nobiltà de' filosofi, percioché si può dire che 'l prencipe con quel privilegio venga ad approvare la virtù e i meriti di colui ch'egli ingentilisce e nobilita. Ma l'eccellenza della nobiltà fu molto più ristretta da Diogene, il quale dimandato quali fra tutti gli uomini fossero nobilissimi, rispose: – Gli sprezzatori delle ricchezze, della gloria, de' piaceri e della vita, e i vincitori de' contrarii, cioè della povertà, dell'ignominia, della fatica e della morte –.</p></sp>
<sp><speaker>Cavaliere</speaker>
<p>Io credo che de' nobilissimi di questa spezie e di questa nobiltà diogenica sia oggidì spenta la razza.</p></sp>
<sp><speaker>Annibale</speaker>
<p>Or perché si trovano scritte molte distinzioni della nobiltà, secondo la diversità delle opinioni, io nonostante che qualche filosofo assegni quattro sorti di nobiltà e che qualche altro vi aggiunga la quinta, piglierò ardire, ragionando così famigliarmente con voi, di farne io ancora un'altra a mio modo, se ben mi discostassi qualche poco dalle opinioni loro. Io adunque pongo tre gradi di nobiltà, dai quali deduco tre sorti di nobili: cioè nobili del primo grado, nobili del secondo e nobili del terzo. A quelli del primo grado, non avendo per ora altro termine più proprio, darò nome di seminobili. Quelli del secondo chiamerò nobili, quelli del terzo nobilissimi. Ora de' seminobili pongo tre spezie, e primieramente intendo seminobili quei che non son nobili se non per sangue, traendo origine da antica nobiltà, senza aver alcuna virtù né costumi né apparenza di nobile.</p></sp>
<sp><speaker>Cavaliere</speaker>
<p>Questi, per mio aviso, possono dir più tosto d'essere usciti di nobili che d'esser veramente nobili, e sono quelli che s'affaticano e s'affrettano di giurare ad ogni proposito a fé di gentiluomo, senza che siano astretti da alcuna necessità e senza che sia loro ricercata questa fede. Onde si rendono sospetti, come i testimoni che si presentano senza esser dimandati, e par quasi che temano di non esser conosciuti per nobili, come quei che si conoscono, secondo il detto, di vista, di parole e d'opere contadini, e con tutto che s'attribuiscano il titolo del cavaliero, hanno però ceffo di cavallaro.</p></sp>
<sp><speaker>Annibale</speaker>
<p>Di queste dissimilitudini non abbiamo a maravigliarci, perché sì come nei campi, così nelle famiglie nascono fertilmente i frutti, e per qualche spazio di tempo ne sorgono uomini eccellenti e valorosi, e poi se ne vengono pian piano mancando e si fanno sterili, a tale che l'acutezza e sublimità degli ingegni degenerando s'ingrossa e si convertisce in sciocchezza, e si vede apertamente che s'invecchiano nonché le famiglie ma le città e 'l mondo istesso. E quante nobili famiglie furono già, delle quali non vi è oggidì più alcuna memoria, o sono ridotte a vilissimo stato?</p></sp>
<sp><speaker>Cavaliere</speaker>
<p>Ben dice Dante che:</p>
<p><quote rend="block">Le schiatte si disfanno e le casate.</quote></p></sp>
<sp><speaker>Annibale</speaker>
<p>Quindi fu detto con gran ragione che se si guarda alle prime origini, non vi è alcuno re il quale non tragga origine da servi, né alcun servo che non venga da re. E se vi andate rivolgendo per la memoria le cose che si trovano scritte de' passati secoli e le paragonate coi presenti, anzi se ponete mente alla sola rivoluzione de' nostri tempi, voi riconoscerete che, non meno di tutte l'altre cose, vanno le famiglie a guisa di ruota girando e mostrando i segni che dicono: – Io salgo, io sono in cima, io scendo, io sono al basso –; e che, secondo quel detto, l'aratore si fa guerriero e 'l guerriero torna all'aratro. Laonde si può dire che vi è la nobiltà che comincia, quella che cresce, quella ch'è in colmo, quella che si scema e quella ch'è al fine.</p></sp>
<sp><speaker>Cavaliere</speaker>
<p>Si potrebbono anco paragonare gli avvenimenti della nobiltà a quelli della luna: ma per qual cagione credete che Dio consenta all'instabilità di queste famiglie?</p></sp>
<sp><speaker>Annibale</speaker>
<p>Forse per non ci lasciar tesaurizare in terra e per levarci alla contemplazione delle cose divine, nelle quali sole è la fermezza. Ma vi si potrebbe aggiungere un'altra cagione, cioè che Iddio non voglia lasciar alcun male impunito, conciosiach'un degno autore parlando della nobiltà del mondo, afferma ch'ella non è altro che antica ricchezza, e soggiunge ch'ogni ricco è iniquo o erede d'uno iniquo; onde conchiude che la nobiltà della famiglia viene da iniquità, per la qual ragione non dobbiamo maravigliarci se le cose malamente acquistate malamente se ne vanno.</p>
<p>Ma ritornando al mio proposito, questi seminobili, che non avendo dalla natura alcun valore né virtù propria, raccontano la grandezza de' lor passati, sono degni di riso, perché quanto più dichiarano i meriti de' loro antecessori, tanto più scuoprono i propri difetti, atteso che niuna cosa apre maggiormente le piaghe de' posteri, che lo splendore e la gloria de' predecessori. E non si ravede un da poco che quanto più ragiona della nobiltà de' suoi maggiori, tanto più scuopre la viltà e la dapocaggine sua; e perciò risorse quell'antico proverbio che gli infelici figliuoli lodano i padri loro. Guardici adunque Iddio dallo stato di questi seminobili, i quali non hanno altro di nobiltà che 'l nome, e non corrispondendo con l'opere alla chiarezza della famiglia, sono in poca istimazione del mondo e lasciano sospetto di non esser nati legittimi. Onde conchiuderemo che la legge della verità ricerca le proprie lodi, e che perciò è vana la lode che si predica de' suoi maggiori.</p>
<p>A questa prima spezie de' seminobili, cioè nobili per sangue, segue la seconda, che è quella de' nobili per virtù.</p></sp>
<sp><speaker>Cavaliere</speaker>
<p>Quale di queste due stimate più eccellente nobiltà?</p></sp>
<sp><speaker>Annibale</speaker>
<p>Quali cose stimate voi più, quelle che s'acquistano con fatica e industria, o quelle che la natura o la fortuna vi porge?</p></sp>
<sp><speaker>Cavaliere</speaker>
<p>Le prime.</p></sp>
<sp><speaker>Annibale</speaker>
<p>E quale stimate maggior eccellenza, quella dell'animo, o quella del corpo?</p></sp>
<sp><speaker>Cavaliere</speaker>
<p>Dell'animo.</p></sp>
<sp><speaker>Annibale</speaker>
<p>Or considerate che la nobiltà del sangue non vi costa nulla, e l'avete per successione, ma quella che traete dalla virtù, ve l'avete acquistata a buona guerra, essendo prima passato per mezo di molte angustie. Oltre a ciò si ha a considerare che la nobiltà del sangue riguarda il corpo e quella delle virtù riguarda l'animo. Il che diede occasione a Fallaride tiranno, dimandato quel che sentisse della nobiltà, di dire che conosceva la sola nobiltà per virtù, tutte l'altre cose per fortuna; perché un nato bassamente può farsi nobilissimo sopra tutti i re, e all'incontro un ben nato può riuscir cattivo e più vile di tutti i vili; e che perciò bisognava gloriarsi della lode dell'animo non della nobiltà de' maggiori, già estinta nell'oscura posterità. Da questo io mi muovo a dire che meritano grande onore quelli che da basso luogo con la scala delle proprie virtù ascendono a riguardevole altezza, come fecero alcuni pontefici, imperatori e re, figliuoli di persone vili.</p></sp>
<sp><speaker>Cavaliere</speaker>
<p>Con tutto ciò era molto stimata dagli antichi la nobiltà del sangue, e mi ricorda d'aver letto che Cesare, facendo orazione in morte di Giulia sua zia, disse queste parole a sua propria gloria: – La stirpe materna di Giulia mia zia viene da regi, la paterna è congiunta con gli iddii immortali –. E vedete anco che communemente è riputata dal mondo la nobiltà del sangue come legittima e quella della virtù come bastarda e inferiore. E se andate ricercando la volontà de' gentiluomini di questa o d'altra città, vi diranno quasi tutti che si contentano più d'esser nati nobili e non aver altro di più che la spada e la cappa, che d'esser nati vili e trovarsi senatori o presidenti.</p></sp>
<sp><speaker>Annibale</speaker>
<p>Si racconta che la volpe aggirò la coda intorno ad una pianta carica di frutti, con disegno di scuoterla e far cadere a terra i frutti, ma non le essendo riuscito il disegno, se ne partì biasimando quei frutti e chiamandoli insipidi e indegni di lei. Così fanno questi che voi dite, i quali non potendo con la virtù giungere a questi gradi, dispregiano i gradi e quelle persone che con la virtù gli hanno acquistati. Ma avvertite che quelli che hanno questa sinistra opinione sono per la maggior parte privi di virtù, ma se ritrovate un cavaliere nobile di sangue il quale con la virtù, o delle lettere o dell'arme, s'abbia guadagnata questa seconda nobiltà, egli senza dubbio stimerà più la sua propria virtù e chiarezza, che quella del suo sangue, sì che non mi maraviglio punto se essendo maggiore il numero de' nobili senza virtù che de' nobili virtuosi, questa commune opinione prevaglia. Tuttavia voi sapete che ieri fu detto che la commune opinione non consiste nel numero ma nella qualità delle persone, onde non s'avrà a chiamar commune l'opinione da voi addotta.</p></sp>
<sp><speaker>Cavaliere</speaker>
<p>Questo è uno degli abusi di molti paesi, e particolarmente della Francia, dove sono tanto poco stimate le lettere, che trovate pochi gentiluomini i quali, quantunque poveri, degnino applicarsi allo studio delle leggi o della medicina. E con tutto che non si possa quasi paragonare alcuna grandezza di gentiluomo a quella de' presidenti e consiglieri del Re, nondimeno voi vedete che i nobili di sangue gli stimano ignobili. Ma di questa loro corrotta opinione, od ostinazione che vogliamo chiamarla, ne ho veduti molti pagar la pena. Perché un presidente o un consigliere, per conservazione della sua dignità, si farà battere più d'una volta la porta da questi nobili che hanno bisogno di loro, e poi che sono introdotti nel primo ingresso, passeggiano talora il campo per buono spazio di tempo nel cortile o nella sala avanti che abbiano udienza, e bisogna loro bene spesso, dopoi ch'egli in fretta sarà montato sopra la mula per andar a palazzo, corrergli appresso come staffiere, per informarlo delle sue ragioni. Ma non vi è cosa in quelle parti che m'abbia fatto più stomaco che 'l vedere che dove nelle nostre parti sono i secretari de' prencipi in grande venerazione (e meritamente poiché sono partecipi de' loro intimi pensieri e come depositarii dell'onore e della riputazione loro), quivi sono tanto vilipesi, che non se ne tiene più conto che delle scarpe vecchie, e se ne danno venti per dozina; laonde ogni privato il qual tenga un servitore che sappia solamente cavar copia di scritture o tener memoria dell'entrata sopra un libro, gli dà nome di secretario.</p></sp>
<sp><speaker>Annibale</speaker>
<p>Di ciò ne ha tenuto ragionamento meco più d'una volta vostro fratello, il quale tra l'altre sue piacevolezze racconta che nel viaggio ch'egli fece ultimamente per le poste in Francia, mandato dal signor Duca nostro patrone a quel re, volendo mutar cavalli ad una certa terra, comparve il maestro della posta, il quale con alta voce gridò due volte: – Secretario, venite fuori! –; alla cui voce saltò fuori della stalla, con viso di can mastino, un famiglio che aveva il calamaio a cintola con la penna all'orecchio, a cui comandò che apprestasse tre cavalli. Onde il secretario, dato di piglio agli arnesi, ne acconciò uno e fecero il medesimo altri due famigli; ad uno de' quali accostatosi vostro fratello, gli dimandò per quale cagione il patrone facesse conciare i cavalli al secretario; a cui rispose che 'l patrone l'aveva tolto per famiglio di stalla e per loro compagno nell'attendere a' cavalli, ma perché sapeva scrivere e tener conto de' cavalli che si mandavano fuori, e del danaio che si riceveva, gli aveva anco dato l'ufficio del secretario.</p></sp>
<sp><speaker>Cavaliere</speaker>
<p>Egli poteva ben dire ch'era secretario in utroque, cioè con la penna e con la stregghia.</p></sp>
<sp><speaker>Annibale</speaker>
<p>Di più egli dice che quando il signor Duca di Nevers lo mandava all'alloggiamento d'un prencipe o del gran cancelliere o d'altro personaggio, era facilmente introdotto se diceva che fosse gentiluomo del Duca, ma se per caso diceva ch'era il secretario, lo facevano più aspettare e gli portavano manco rispetto.</p>
<p>Or seguendo tuttavia questo capo, io replico che 'l nobile per virtù è più eccellente del nobile per sangue, anzi vi potrei dire che da molti è stimata sciocca e nulla la nobiltà del sangue, e che fra gli altri un savio disse: – La nobiltà dell'animo è il sentimento generoso, la nobiltà del corpo è l'animo generoso –; quasi non volesse attribuire alla famiglia la nobiltà del corpo. Afferma anco un altro filosofo che vano è il nome della nobiltà, la quale riferendosi alla chiarezza del sangue, non è nostra ma d'altrui. Onde non può lo splendore altrui rendermi chiaro se non è in me il proprio splendore.</p></sp>
<sp><speaker>Cavaliere</speaker>
<p>In confermazione di questo viene quell'altra sentenza di Dante:</p>
<p><quote rend="block">Che sol chiaro è colui che per sé splende.</quote></p>
<p>Nella quale mostrò di concorrere Alfonso, quel gran re d'Aragona, il quale sentendosi lodare perché egli fosse re figliuolo di re, nepote di re e fratello di re, rispose che non vi era cosa ch'egli stimasse manco di questa, perché così fatta lode non era sua, ma de' suoi antecessori, i quali avevano acquistato il regno con l'eccellenza delle virtù loro, il qual regno non apporta lode al successore, s'egli non ne prende il possesso più tosto con la virtù che col testamento.</p></sp>
<sp><speaker>Annibale</speaker>
<p>Con ragione dunque diceva il nostro Galeno, che quelli i quali essendo privi delle proprie virtù ricorrono all'insegne e all'imagini de' lor predecessori, non veggono che questa vanagloria è simile a certe sorti di danari, i quali vagliono nelle città e ne' luoghi dove sono stati formati, ma altrove non si spendono e sono tenuti come falsi. Ma non voglio tralasciare in modo alcuno quel che altamente ne scrisse in una sua lettera il reverendo maestro in teologia, frate Francesco Coconato, nostro academico, cioè che bisogna farsi beffe di quelli che tanto presumono di loro stessi, che si fanno differenti dagli altri, come se fossero stati formati da un altro fattore diverso da Dio, conciosiacosaché la carne non ci fa differenti né più chiari l'uno dell'altro. E se un vaso d'oro è più pregiato di uno di rame, perché è di materia più preziosa e più purgata, non si può dir questo di noi, che vegniamo tutti da una medesima massa di carne. Né anco l'anima ci fa differenti l'uno dall'altro, perché tutte vengono da un medesimo padre e creatore. Ma quello che ci rende differenti l'uno dall'altro è la virtù dell'anima, in modo che non per rispetto della materia né della cagione né dell'anima semplice, ma per l'acquistata virtù siamo più chiari l'uno dell'altro. Di qui ora possiamo ravvederci che quanto all'origine siamo tutti una cosa istessa, e sì come disse uno, abbiamo tutti principio dal fango; e come abbiamo un medesimo principio, abbiamo anco un medesimo fine. E per questo si ha a conchiudere che la chiarezza non s'acquista nascendo ma vivendo e talora morendo, conforme a quel detto:</p>
<p><quote rend="block">Ch'un bel morir tutta la vita onora.</quote></p></sp>
<sp><speaker>Cavaliere</speaker>
<p>Si potrebbe anco dire che 'l vero nobile non nasce come il poeta, ma si fa come l'oratore.</p></sp>
<sp><speaker>Annibale</speaker>
<p>Si dice ancora che la filosofia non raccolse Platone nobile, ma lo fece.</p></sp>
<sp><speaker>Cavaliere</speaker>
<p>Con tutto ciò a me pare che porti una giusta consolazione l'esser uscito di buona e onorevole famiglia.</p></sp>
<sp><speaker>Annibale</speaker>
<p>Io ve lo confesso, perché la nobiltà del sangue presso agli altri buoni effetti costringe l'uomo a non degenerare dalla virtù e dal valore de' suoi antecessori. E merita anco d'essere onorata questa nobiltà per questo rispetto, che verisimilmente quanto più siamo nati di buon lignaggio, tanto siamo migliori. Onde Quinto Massimo, Scipione e altri dicevano che mirando le imagini de' lor maggiori, si sentivano grandemente accender l'animo alle virtù. E non si può se non lodare quel costume de' Romani, i quali secondo le loro imprese affigevano alle mura e sopra le porte delle case le spade, gli scudi, gli elmi, i rostri delle navi e altre spoglie de' nemici, le quali insegne, quanto più erano antiche, davano tanto più splendore alle case e stimolavano i successori a simili o maggiori imprese.</p></sp>
<sp><speaker>Cavaliere</speaker>
<p>Questo era ben altro che l'inchiodar sopra le porte le teste degli orsi, de' cinghiali, de' lupi e delle volpi, sì come sogliono i cacciatori de' nostri tempi.</p></sp>
<sp><speaker>Annibale</speaker>
<p>Hanno dunque ragione quei prencipi, i quali nel creare ufficiali e nel conferire i magistrati, volgono l'occhio particolarmente a' nobili d'origine, percioché avviene di rado che faccia alcun male colui che vede esser posto in pericolo l'onor de' suoi passati insieme col proprio.</p></sp>
<sp><speaker>Cavaliere</speaker>
<p>Vi resta ora a ragionare della terza spezie di seminobili.</p></sp>
<sp><speaker>Annibale</speaker>
<p>Di questi non m'accade far lungo ragionamento, ma dirvi solo ch'essi acquistano la nobiltà per consuetudine, la qual nobiltà è tanto debole, che non si stende per tutto, ma ha luogo solamente in qualche parte. E come che un privato soldato o mercatante, o uno che vive della sua entrata, non sia per tutto stimato nobile, nondimeno sono alcune provincie e città dove per l'uso commune o per altro accidente sono riputati nobili e accettati senza riguardo nelle compagnie e conversazioni de' nobili. Onde per quella commune opinione si potranno questi chiamar nobili nella lor patria, ma non già altrove.</p></sp>
<sp><speaker>Cavaliere</speaker>
<p>Insomma voi volete che quelli Italiani, Spagnuoli, Francesi, Lombardi, o d'altra nazione, siano nobili i quali sono così chiamati e riputati da loro, e che l'uomo sia nobile e ignobile in un luogo per la consuetudine di quel luogo, fuori del quale sarà stimato altrimente per la consuetudine contraria.</p></sp>
<sp><speaker>Annibale</speaker>
<p>Così l'intendo. E poiché abbiamo detto quel che basta de' seminobili, parliamo ora de' nobili. I quali così chiamo quando hanno le due prime nobiltà congiunte, cioè quella del sangue e quella delle virtù. Onde i filosofi fanno tanta stima della nobiltà del sangue quanto è accompagnata dalle virtù, senza le quali si può dire che, come corpo senza anima, è estinta. E pertanto se noi vogliamo aprir ben gli occhi, troveremo che di rado avviene ch'una famiglia si mantenga lungamente in nome senza virtù, e possa senza quella acquistar dignità, onori e grandezza; perché se uno ignobile dà principio alla nobiltà con l'eccellenza di qualche virtù, è ben segno certissimo che la virtù è il fondamento della nobiltà, e che per la conservazione della nobiltà è necessaria la conservazione del fondamento.</p></sp>
<sp><speaker>Cavaliere</speaker>
<p>Invero è cosa oltremodo disdicevole e sproporzionata la nobiltà senza la virtù, né mi pare se non degno di biasimo un uomo nato nobile senza valore.</p></sp>
<sp><speaker>Annibale</speaker>
<p>Noi adunque discostandoci dalla falsa opinione d'alcune provincie e accostandoci all'antica grandezza de' nostri Romani, terremo per fermo che non meno s'accresca la nobiltà con la virtù delle lettere che con quella dell'arme, percioché è verissimo detto che la nobiltà è figliuola della scienza e la scienza nobilita il suo possessore. Onde non vi essendo meno la scienza delle lettere che quella dell'arme, si viene a provare la nobiltà non meno dell'una che dell'altra. Con tutto ciò non abbiamo a contentarci d'esser conosciuti mezanamente virtuosi, ma a far opera per giungere al segno de' più virtuosi, perché dove sarà maggior virtù, si dirà anco che vi sia maggior nobiltà.</p>
<p>E qui non posso tacere la sciocchezza d'alcuni di quei nobili di semplice figura, i quali non avendo altro di che vantarsi se non della nobiltà del sangue, non si vergognano di dire che sono tanto nobili quanto il re, come a dire ch'un nobile non possa esser più nobile. E non sanno che sì come dell'altre dignità e onori, così della nobiltà vi sono i gradi inferiori, maggiori e supremi. E che tanto è più nobile per sangue l'uno dell'altro, quanto più antica, chiara e potente è la sua nobiltà. Né si può solamente dir questo per rispetto dell'origine, ma per rispetto del valore, e perciò di due fratelli sarà tanto più nobile l'uno dell'altro, quanto sarà più valoroso e posto in maggior grado.</p>
<p>Il che dimostrò apertamente Licurgo col presentare i due cani usciti d'una medesima madre, l'un generoso e l'altro vile, soggiungendo: – Eccovi, Spartani, che la stirpe d'Ercole donde vi gloriate d'esser discesi, non vi gioverà punto, se alla lode de' maggiori non aggiungete l'essercizio della propria virtù –.</p>
<p>E ben sapete che se non vi fossero questi stimoli e queste eccellenze, la nobiltà delle famiglie perderebbe tosto la sua grandezza, né vorrebbe alcun nobile di sangue affaticarsi, ma tenendo le mani a cintola si contenterebbe d'esser della natura di quei pesci che non pesano mai più di tre oncie. Dove bisogna che ciascuno si proponga la sentenza del nostro già nominato Galeno, cioè che ci dobbiamo tutti rivolgere a far cose per le quali, se siamo nobili, non ci mostriamo indegni della nostra famiglia; se ignobili, le diamo splendore.</p>
<p>Ma che parlo io di Galeno? Rivolgiamoci pure a quell'altissimo detto: sete figliuoli d'Abraam, fate l'opere di Abraam. Anzi al vero nobile non basta, secondo me, il seguir il camino de' suoi onorati predecessori, ma gli conviene proporsi la magnanima impresa di Carlo Quinto, cioè le colonne d'Ercole, e disporsi nell'animo di passar più oltre e di conseguire in tanta eccellenza la virtù, che meriti nome d'eroica. Perché se è gran consolazione di quelle famiglie, onde di lunga mano e del continovo escono, come dallo Studio di Pavia, di Padova e di Bologna dottori di filosofia, di medicina e di leggi, e come dal cavallo di Troia capitani, colonnelli e cavalieri, è molto maggior gloria e felicità di colui il quale può dire d'aver l'ali più grandi del nido, e d'aver con l'eccellenza delle opere e con le virtù delle lettere o dell'arme avanzato i meriti, le dignità e i gradi de' suoi predecessori, e quasi d'aver egli solo riportato il pregio e imitato Augusto, il qual diceva: – Io ebbi Roma in mattoni e la lascio in marmi –.</p>
<p>Ma, per ispedirmi, questi nobili di cui ragiono possono dire che hanno due vantaggi sopra i nobili solamente per sangue. Il primo è la virtù, il secondo la generosità, vero ornamento de' nobili, conciosiaché, secondo il detto del filosofo, nobile si chiama ciò che nasce di buona razza, generoso, ciò che non degenera dalla natura di se stesso.</p></sp>
<sp><speaker>Cavaliere</speaker>
<p>Quando l'uomo si truova non meno per virtù che per sangue chiaro io non so qual maggior nobiltà egli possa acquistare, onde sto con desiderio aspettando d'intendere da voi una maggior nobiltà di questa, poscia che avete sopra questi nobili proposti i nobilissimi: co' quali titoli mi fate ricordare dell'acqua di vita o d'altre, che si distillano la prima, la seconda e la terza volta.</p></sp>
<sp><speaker>Annibale</speaker>
<p>Sì come nella terza distillazione entra maggiore spesa, così nei nobilissimi si ricercano maggiori facoltà. E brievemente chiamo nobilissimi quei che con la nobiltà del sangue e con quella delle virtù hanno congiunte le ricchezze e la magnificenza, le quali giovano grandemente alla conservazione e al sostenimento della nobiltà.</p></sp>
<sp><speaker>Cavaliere</speaker>
<p>Ora m'avete aperti gli occhi, e m'aveggo ch'io non era ancora ben desto. E veramente conosco a molti certissimi segni che non vi è cosa che renda più chiaro splendore alla nobiltà che 'l lustro dell'oro e dell'argento, nel quale si può dire che è riposta un'altra spezie di nobiltà.</p></sp>
<sp><speaker>Annibale</speaker>
<p>In confermazione di ciò che dite vogliono alcuni grandi uomini che le ricchezze apportino la nobiltà. Tuttavia non mi pare che dobbiamo concedere ch'esse abbiano tanta virtù, perché sarebbe un avilire la nobiltà. Ma dirò bene che se le ricchezze non possono aggiungere alla nobiltà grado alcuno, sono però mezo potentissimo d'alcune virtù, e particolarmente della magnificenza, col chiaro lume della quale la nobiltà, quasi come specchio percosso dai raggi del sole, più risplende. E però questi ch'io intendo nobilissimi fanno risplendere la loro grandezza sopra gli altri nobili, di che se ne veggono particolari essempi nelle città dove sono gli studi, perché quivi si scoprono fuori del gran numero degli altri scolari alcuni pochi chiamati “nobilisti”, i quali se ben non sono per avventura più nobili per sangue e per virtù di quel che siano gli altri scolari, sono però riputati maggiori. E sì come una gemma legata in oro con artificioso ornamento è molto più riguardevole di quel che sia una semplice, così questi nobilisti, perché tengono casa aperta e perché hanno gran famiglia e fanno spese cavalleresche e signorili, sono tenuti in maggior considerazione di quel che siano i privati scolari, dai quali sono anco onorati e corteggiati.</p></sp>
<sp><speaker>Cavaliere</speaker>
<p>Infine hanno le ricchezze una gran forza, e si vede che tutte le cose ubidiscono al danaio.</p></sp>
<sp><speaker>Annibale</speaker>
<p>Questo ci viene gentilmente significato da uno epigramma volgare tolto dal greco, che l'altro giorno fu presentato nell'Academia, degno di memoria; ed è questo:</p>
<p><quote rend="block"><lg type="epigramma"><l>Epicarmo fra dei riponer suole</l>
<l>terra, acqua, vento, foco, stelle e sole.</l>
<l>Io chiamo utili dei l'oro e l'argento,</l>
<l>che rendon l'uom d'ogni desir contento.</l>
<l>Questi, se teco nel tuo albergo stanno,</l>
<l>vasi d'alto valor, campi ti danno,</l>
<l>e servi e amici, e s'a donar già mai</l>
<l>provi con larga man, sicuri avrai</l>
<l>giudici e testimoni in tuo favore.</l>
<l>e i dei qua giù verranno a farti onore.</l></lg></quote></p></sp>
<sp><speaker>Cavaliere</speaker>
<p>Si dice che l'oro spezza le porte di diamante e che quando l'oro parla, la lingua non ha forza alcuna.</p></sp>
<sp><speaker>Annibale</speaker>
<p>Diremo adunque, secondo queste opinioni, che maggiore sia la nobiltà dove maggiore è la potenza. Dal che per avventura prese occasione Caligola imperatore di dire ad alcuni re che fra loro contendevano di nobiltà: – Non vi ha da essere se non un signore e un re –; volendo inferire che la nobiltà era sola e propria dell'imperatore. Ma lasciando da parte queste opinioni, io presuppongo che le ricchezze congiunte allo splendore del sangue e delle virtù non facciano l'uomo nobilissimo, se parimente non sono accompagnate da quella real parte che già ho proposta, dico la magnificenza, e se 'l nobile non le spende onoratamente, come conviene alla grandezza della sua nobiltà.</p></sp>
<sp><speaker>Cavaliere</speaker>
<p>Se volete che le ricchezze aiutino la nobiltà, bisognerà ben anco andare ristretti per poterla lungamente mantenere, perché, secondo il detto d'un poeta:</p>
<p><quote rend="block"><lg><l>Non è minor virtute</l>
<l>il conservar che l'acquistar ricchezze.</l></lg></quote></p>
<p>E mi ricorda d'aver udito raccontare che rimirando il Re di Francia le stanze del bellissimo palazzo d'un suo maestro di casa, e dicendo che la cucina gli pareva troppo stretta rispetto alla grandezza del palazzo, il maestro di casa gli rispose che la picciola cucina aveva fatta grande la casa.</p></sp>
<sp><speaker>Annibale</speaker>
<p>Io non biasimo la considerazione e la conservazione delle facultà, perché si suol dire che ricchezza mal disposta, a povertà s'accosta; ma biasimo l'avarizia nemica della nobiltà e segno di viltà. E qui rivolgetevi per la mente alcuni nobili ricchissimi, i quali avendo, o per meglio dire, possedendo molte ricchezze, non lasciano uscire se non il fumo di casa loro, e come se fossero astretti da necessità se ne vanno con la cappa senza pelo, con la berretta smaltata di succidume, con le calze bisonte e ripezzate, né vi sanno dir altro in difesa della vergogna loro, se non che tutti siamo conosciuti, e che avendo cavallo in stalla possono con onore andare a piedi.</p></sp>
<sp><speaker>Cavaliere</speaker>
<p>Nissuno piange la morte di così fatte persone, né anco i successori, perché questi si rallegrano per l'eredità, e gli altri le odiano così morte, per non aver sentito commodo delle loro ricchezze, e ben sapete il proverbio: non aspettar parole dal morto, né grazie dall'avaro.</p></sp>
<sp><speaker>Annibale</speaker>
<p>E però questi nobili così asciutti e meschini, chiamati per ischerno da Diogene “poveri magnifici”, se non volete dire che siano vili, non soffrirete almeno che si vantino d'esser nobili al pari di quelli i quali con la fertile nobiltà loro tengono onorata famiglia e casa aperta non meno a' forestieri che a' cittadini, e principalmente a' poveri e virtuosi, al che fare sono (avendo il modo) obligati per sostentare la dignità e la grandezza de' loro passati e per mostrarsi degni e legittimi loro successori. Insomma le ricchezze bene spese sono l'ornamento della nobiltà.</p></sp>
<sp><speaker>Cavaliere</speaker>
<p>Tanto peggiore è la condizione de' poveri gentiluomini, i quali dalla necessità sono astretti a vivere come nottole nelle tenebre.</p></sp>
<sp><speaker>Annibale</speaker>
<p>Presso agli altri incommodi e danni che apporta al nobile la povertà, vi è questo: ch'egli è talora sospinto a congiungersi in matrimonio con donne ignobili, onde s'avvilisce il suo sangue e ne vengono figliuoli meno generosi, i quali non serbano poi la natura né del padre né della madre.</p></sp>
<sp><speaker>Cavaliere</speaker>
<p>Con tutto che 'l nostro Boccaccio dica che povertà non toglie gentilezza, nondimeno a me pare che se non la toglie, almeno la smembra, la snerva, la svaligia, la lascia in giubbone, e per finirla, se non la toglie, la scioglie.</p></sp>
<sp><speaker>Annibale</speaker>
<p>Di questi poveri alcuni sono degni di compassione, cioè quelli che per qualche sciagura e sinistro accidente, e senza vizio loro, sono venuti in bassa fortuna. Ma sono ben degni di biasimo quei che, conoscendosi poveri, non cercano, mentre sono giovani, o con le lettere o con l'arme o con la servitù de' prencipi, di schermire contra la povertà, la quale è la grandine e ruina della nobiltà.</p>
<p>Ma voi sapete che sono molti, ai quali la nobiltà del sangue reca l'ignobiltà e la bassezza dell'animo, e pare loro, per essere nati nobili, che non accada procurarsi altro onore né altra grandezza. Onde se riguardate intorno a questi colli, voi vedrete, senza andar più lontano, alcune castella tanto copiose de' gentiluomini tutti consorti in quella signoria, che non ne tocca a pena un merlo per ciascuno, e sbucano fuori per diverse porte così a schiera che paiono conigli, e avendo fondata tutta la loro intenzione sopra quel poco di fumo, si lasciano o marcir nell'ozio o condurre dalla necessità a far atti indegni e vergognosi, per li quali si può dire che perdono la nobiltà restando in signoria, e bene spesso perdono l'una e l'altra insieme. Il che sia detto salvo l'onore di quelli (che pur ve ne sono) i quali sostengono il lor grado con la virtù, col valore e con l'avere, per modo tale che non vi è sproporzione né disconvenienza tra 'l feudo e 'l feudatario. Ma vi replico che se ne trovano di vilissimi d'animo, d'abito e d'operazioni, e non sono molti giorni ch'un mio amico di Moncalvo mi raccontava che sopra quel mercato vide un meschino, che avendo condotto un asinello carico di legna, dopo l'aver contrastato un pezzo col comperatore, giurò finalmente a fé di gentiluomo che ne aveva venduta un'altra soma a più gran prezzo, ma che si contentava di dargli questa per quello ch'egli voleva.</p></sp>
<sp><speaker>Cavaliere</speaker>
<p>Era più credibile e manco sospetto il giuramento, se lo faceva sopra l'orecchio dell'asino; ma egli per aventura si dava a credere che 'l menare gli asini al mercato per suo servigio non pregiudicasse punto alla nobiltà.</p></sp>
<sp><speaker>Annibale</speaker>
<p>In favore di questi più miserabili che nobili sono alcuni i quali dicono che 'l far simili servigi per bisogno di se stesso non deroghi alla nobiltà, ma sì bene il farli per mercede e per servigio altrui, e si vagliono forse dell'essempio d'un filosofo, il quale essendo tassato perché portava alcuni pesci avolti nella cappa, rispose che li portava per se stesso, volendo inferire quel che volgarmente si dice, che a fare i fatti suoi non s'imbrattano le mani.</p></sp>
<sp><speaker>Cavaliere</speaker>
<p>Parmi anco d'avere inteso che 'l Consiglio del Re di Francia abbia già determinato che colui che di sua mano lavora le proprie possessioni o fa altri essercizii rustici, non perda la nobiltà. Ma per me dirò sempre: – Da tal nobiltà liberami, Signore –.</p></sp>
<sp><speaker>Annibale</speaker>
<p>In questo si ha, come già abbiamo detto, a considerare il costume del paese, al quale avendo riguardo lascieremo di maravigliarci quando ci occorrerà vedere in qualche città alcuni gentiluomini, contra il commun costume dell'altre città, andar alla beccaria e alla piazza, e non solamente comperar essi il vivere, ma portare a casa involta nei fazzoletti l'insalata, i frutti, o qualche pesce minuto, o altra cosuccia.</p></sp>
<sp><speaker>Cavaliere</speaker>
<p>A me non darebbe già lo stomaco di così fare, e mi eleggerei più tosto di mangiar il pane asciutto.</p></sp>
<sp><speaker>Annibale</speaker>
<p>A me ancora non piace molto questo costume, nondimeno si dee concedere qualche cosa o alla povertà, che per avventura a ciò fare gli astringe, o all'uso, che ha fatto vecchie radici. E verrà forse il tempo che si tralascierà, come cosa più confacevole alla villa.</p></sp>
<sp><speaker>Cavaliere</speaker>
<p>Poiché nominate la villa, desidero intendere l'opinione vostra intorno a' nobili della villa. Non parlo di quelli c'hanno giurisdizzione, ma di quei privati che vivono di rendita e civilmente.</p></sp>
<sp><speaker>Annibale</speaker>
<p>Egli pare che alcuni gentiluomini delle città e delle castella non degnino per nobili questi che voi dite, per vedere che nella favella, ne' gesti, ne' portamenti e nelle cerimonie manchino di quella politezza che è propria de' cittadini. Tuttavia io tengo altra opinione, e di ciò appunto abbiamo alcuna volta ragionato insieme, il signor Giacomo Filippo Salomoni e io, perché essendo egli medico non meno per valore che per fama degno del titolo d'eccellente, passano pochi mesi che non sia costretto di trasferirsi della villa alla città per la cura di molti onorati personaggi, sì come io sono pure alcuna volta chiamato fuori per l'infermità d'alcuni principali della villa, onde per la famigliarità ch'esso e io abbiamo contratta con gli uni e con gli altri, siamo concorsi ambidue in questo parere: che quelli della villa, se ben per la maggior parte patiscono qualche difetto negli ornamenti esteriori, abbondano però interiormente d'una lealtà e cortesia naturale, che molto aggrada, e fanno particolar professione di raccogliere in casa gli amici e i forestieri con onore, con affezzione e con magnificenza, non so s'io mi dica assai più grande di quel che s'usi communemente fra cittadini.</p></sp>
<sp><speaker>Cavaliere</speaker>
<p>Voi volete inferire che vi è tal gentiluomo in villa che rappresenta una città, e tale nella città a cui si potrebbe degnamente dar quel titolo di villan cavaliere che fu dato al Conte d'Anversa presso il Boccaccio?</p></sp>
<sp><speaker>Annibale</speaker>
<p>Torniamo ora a dire che maggiormente splende la nobiltà dove è maggior possanza, e che le ricchezze sono quelle che trovano luogo di grazia. Il che significa quel detto: quando parla il ricco, tutti tacciono; quando parla il povero, si dice: Chi è costui? –. E però abbiamo a tenere per verissima quella sentenza d'Orazio:</p>
<p><quote rend="block"><lg><l>Il sangue e la virtù non più s'apprezza</l>
<l>che l'alga, se con lor non è ricchezza.</l></lg></quote></p>
<p>E per suggello del nostro discorso diremo che l'uomo è posto nel più alto e più sicuro grado della nobiltà, quando il suo scanno è sostenuto da questi tre fortissimi piedi: sangue, virtù e ricchezza.</p></sp>
<sp><speaker>Cavaliere</speaker>
<p>Io resto pienamente sodisfatto di questa vostra ingegnosa distinzione, degna veramente di voi. Ma perché poco fa diceste che l'ornamento del nobile è la generosità, mi viene ora in mente di dimandarvi se l'uomo nato nobile, degenerando da' suoi maggiori e dalla natura di se stesso e vivendo viziosamente, può giustamente chiamarsi nobile.</p></sp>
<sp><speaker>Annibale</speaker>
<p>Ancora che la generosità appartenga al nobile, nondimeno voi vedete che questa manca nella maggior parte di quei che sono nobili solamente per sangue, il che avviene per la ragione che già ho toccata. Quanto poi a quella sorte d'uomini, i quali non solamente sono manchevoli di questo instinto generoso, ma vivono sinistramente, io non posso dir altro se non che l'uomo ben nato e mal vivente è cosa mostruosa e degna di vituperio. E si suol dire che tanto vale la nobiltà al vizioso, quanto lo specchio al cieco. Ma per sodisfar meglio al vostro quesito, io conchiuderò il mio ragionamento con un'altra volgar distinzione, secondo la quale si dice che vi sono i nobili de' nobili, i nobili degli ignobili e gli ignobili dei nobili.</p>
<p>Nobili de' nobili s'intendono quei che nati di virtuosi e antichi predecessori seguono le vestigie e la vita loro; nobili d'ignobili quei che nati di padri vili si sono con la virtù ingentiliti; ignobili de' nobili quei che degenerando dalla virtù de' suoi maggiori sono divenuti viziosi.</p>
<p>Ma egli è ormai tempo di pensare al rimanente delle cose che abbiamo oggi a scorrere e di considerare i modi che hanno a tenere i nobili e gli ignobili conversando insieme.</p></sp>
<sp><speaker>Cavaliere</speaker>
<p>A quel ch'io veggo, voi volete permettere la conversazione fra loro, ma non mi par buona questa mescolanza, e vedete pure che communemente il nobile si ritira verso i suoi eguali, e che pratticando fuori di qualche necessità con ignobili e inferiori, sarebbe ripreso di viltà e tenuto in poca stima dagli altri nobili.</p></sp>
<sp><speaker>Annibale</speaker>
<p>Sono molti nobili che, male intendenti della nobiltà, stimano che l'esser ignobile sia cosa mala e vergognosa, onde l'aborriscono e fuggono in quel modo che si fugge la peste, e non si recano a manco vergogna l'esser veduti in compagnia d'uno ignobile, che l'esser colti ne' luoghi delle donne publiche, mostrando di non conoscere che non vi è altra differenza, s'io non erro, tra 'l nobile e lo ignobile, che tra due mattoni d'una medesima terra, de' quali uno è posto nell'edificio d'una torre e l'altro d'un pozzo.</p>
<p>Sono poi altri nobili di migliore spirito, i quali tenendo perlopiù la conversazione de' nobili, non restano talora e ne' tempi opportuni d'accettar la compagnia degli ignobili.</p>
<p>Or in queste differenze a me pare che i primi, col tirar troppo l'arco, lo rompano, e col tener troppo rinchiuso il tesoro della nobiltà, diano segno d'una inciviltà o rustichezza odiosa non solo al mondo ma a Dio, posciaché non degnano per compagni e fratelli quei ch'egli non sdegna per figliuoli. Gli altri all'incontro fanno, per mio aviso, due atti di nobiltà, poiché conversando con nobili non degenerano dalla natura loro, e conversando con ignobili scuoprono quella gentilezza e quella cortesia che è propria e peculiare dell'uomo nobile, essendo filosofica e cristiana sentenza che quanto più siamo in alto grado, tanto più ci abbiamo ad umiliare, il che è uno essaltarsi maggiormente.</p>
<p>Aggiungetevi poi che 'l nobile conversando con ignobili dà e riceve singolar piacere, percioché gli ignobili si godono estremamente veggendo che 'l nobile, nonostante la disuguaglianza loro, venga con una certa abilitazione a dispensarli e farli come suoi eguali, dal che s'accendono ad amarlo e fargli ogni onore e servigio, ed essi per questa via acquistano anco credito e sono più stimati dai loro eguali. Ma è molto maggiore la consolazione che riceve il nobile, il quale sì come conversando con altri nobili è costretto a conformarsi coi costumi e con la volontà loro, e conosce che ciascuno tiene il suo grado, così conversando con ignobili e inferiori rimane con vantaggio e con autorità sopra di loro, dai quali gli è prestata una certa osservanza non così facile a trovarsi fra gli eguali.</p></sp>
<sp><speaker>Cavaliere</speaker>
<p>Appunto, quando m'occorre ad uscir di casa per diporto, io m'accompagno più volontieri con uno inferiore che con uno eguale, perché con l'eguale mi bisogna per cerimonia e per creanza negar la volontà mia e mostrar d'avere a caro quel che non mi piace, lasciandomi tirar con le gambe dove non vado volentieri col cuore; ma s'egli è uno inferiore, lo tiro dove voglio e lo faccio fare a mio modo, onde io provo che quella è servitù e questa libertà.</p></sp>
<sp><speaker>Annibale</speaker>
<p>Avete ragione, e vedete bene che sta più volentieri un nobile a quella villa o castello che è sottoposto alla sua giurisdizzione, dove gli pare d'esser re poiché è ubbidito e si compiace di tutto ciò ch'egli vuole; il che non gli avviene alla città, dove non è niente più di quel che siano gli altri cittadini, ed è assai manco onorato.</p></sp>
<sp><speaker>Cavaliere</speaker>
<p>Poiché non volete che si rifiuti, quando che sia, la conversazione degli ignobili, mi par quasi necessario che voi facciate il nome a quegli ignobili che s'hanno particolarmente ad accettare nella civil conversazione.</p></sp>
<sp><speaker>Annibale</speaker>
<p>Quando la necessità de' negozii lo porti, non si disdice il conversar con ogni sorte di persone quantunque vilissime. Il che volle accennar Diogene, il quale dimandato perché andasse a bere alla taverna, rispose che si faceva anche tondare nelle botteghe de' barbieri. E però noi veggiamo che molti nobili di questa città non si recano a vergogna d'esser veduti in piazza a discorrere con diversi manuali e lavoratori e altri meccanici, de' quali hanno bisogno per sostenimento della lor casa e famiglia. Ma dove non cade questa necessità, non si vuol dar adito nella nostra conversazione se non a quelle persone, le quali se ben per lo nascimento e per la professione loro non sono nobili, hanno però una civiltà nei costumi e una altezza nell'intelletto, che le separa in tutto dalla volgar gente.</p>
<p>E per ispedirmi ormai intorno all'ufficio de' nobili, dico che a loro conviene il ricordarsi ch'essi ancora sono sottoposti ad alcune infermità, tra le quali è la superbia, molto commune a' nobili della prima spezie, cioè che non hanno altro di buono che la nobiltà del sangue. Laonde abbassando il vano orgoglio deono riguardar gli ignobili con occhio meno altero, e usar verso di loro quella umanità che è propria, sì come già abbiamo detto, del nobile, col mezo della quale verranno ad acquistar la benivolenza loro, altrimente s'aspettino d'irritarsi tutta la plebe contra di loro e conseguentemente di trarre dalla voce del popolo una pessima fama. Oltre che dallo sprezzar gli ignobili ne risulta talora danno, come ne risultò ad un cittadino romano della famiglia, se non m'inganno, degli Scipioni, il quale mentre si dovevano creare gli edili, e ch'egli procurava d'esser uno di quelli, gli venne incontro un uomo di villa, al quale egli toccò la mano, e avendola sentita aspra e callosa, gli dimandò, in atto di burla, s'egli caminava con le mani o co' piedi; del qual motto egli prese tanto sdegno, che a guisa di fuoco fra la stoppa, accese tutta la plebe ad ira contra di lui, e gli fece tanto contrasto che per difetto di voti rimase bianco ed escluso da quella dignità, e con vergogna s'accorse quanto dannosa e biasimevol cosa sia lo sbeffare un uomo ignobile. E per questo non s'ha ad insuperbire il nobile d'origine contra gli ignobili, ma più tosto ricordarsi, sì come già s'è detto, che la sua nobiltà ebbe principio da uno ignobile. Il che fu parimente significato da quel poeta che disse:</p>
<p><quote rend="block"><lg><l>Il primo chi che fu de' tuoi maggiori,</l>
<l>o fu pastore o quel che dir non voglio.</l></lg></quote></p>
<p>Oltre a ciò gli sovvenga che secondo la sentenza di un sant'uomo, già sono stati avvertiti i nobili da Cristo a non levarsi in superbia, poich'essi hanno a dire in compagnia degli ignobili: – Padre nostro, che in cielo sei –; il che non possono né con pietà né con verità dire se non riconoscono d'esser loro fratelli.</p>
<p>E brievemente abbiasi a cuore quel detto che non merita alcuno d'esser lodato per la nobiltà, né alcuno ripreso per l'ignobiltà de' suoi passati. E sappia tuttavia che chi dispregia gli ignobili, dispregia i primi suoi maggiori, e conseguentemente dispregia se medesimo. Per le quali ragioni appartiene al nobile, quanto è maggior di grado, tanto più umano, grazioso e civile mostrarsi nelle sue azzioni, e far sì che fuori degli occhi, della lingua e de' sembianti si scuopra la nobiltà dell'animo suo. E non volendo usar questi modi, si contenti d'esser solamente nobile presso di se medesimo, ma non speri d'esserlo presso agli altri.</p>
<p>Non si persuadano con tutto ciò gli ignobili d'esser senza difetto, perché molti di loro hanno una infermità più grave e più difficile, la quale gli rende odiosi al mondo, ed è che non vogliono conoscere e confessare d'essere inferiori e per natura e per virtù a' nobili, e non sanno che fra le sette dignità e ragioni d'imperio è particolarmente descritta quella de' nobili verso gli ignobili, sopra i quali ragionevolmente hanno maggioranza e imperio. Sì come adunque da qualche indisposizione d'occhi, se non è opportunamente curata, ne segue talora una cecità, così da questa infermità degli ignobili ne risorge in alcuni di loro un'arroganza e un pazzo umore, col quale ardiscono di farsi quei che non sono, e attribuirsi con le parole e con gli abiti il titolo della nobiltà.</p></sp>
<sp><speaker>Cavaliere</speaker>
<p>Oh che stomacosa professione, quando si vuol fare, secondo il detto del Boccaccio, del prune un melarancio! E mi pare che costoro con lo aggrandirsi in parole e infrascar la loro origine, si vituperino maggiormente a guisa di quel fachino introdotto nella comedia, che raccontava come suo padre era orefice, e dimandato quai lavori egli facesse appartenenti all'orefice, rispose che legava pietre in calcina; overo ad imitazione del mulo, il quale ricercato del suo nascimento e vergognandosi di dire che fosse figliuolo dell'asino, rispose ch'era nipote del cavallo. Ma questo vizio d'orpellare e di mascherare il cognome e la sua professione, mi par più commune alla nostra nazione che a tutte l'altre.</p>
<p>E se ben vedete che gli Spagnuoli, quando sono nelle nostre parti, nonostante che due mesi avanti portassero le scarpe di corda e si chiamassero “bisogni”, si danno de' cavalieri e si onorano ed essaltano l'un l'altro, acciò che siano maggiormente stimati da noi, nondimeno io credo che nella patria loro non ardirebbono di fare questa professione, la quale è molto in uso fra noi, posciaché veggiamo tale vantarsi d'antica nobiltà, che è uscito della feccia contadinesca, overo ebbe padre che non sputava mai in terra e, secondo il proverbio, s'asciugava il naso col braccio. E vedete altri figliuoli di ciabattini o di ferravecchi, che per avere un poco di robba stanno in sul grande, e divengono più rustici e manco trattabili.</p></sp>
<sp><speaker>Annibale</speaker>
<p>Non sapete la sentenza d'un poeta:</p>
<p><quote rend="block"><lg><l>Non è fierezza a la fierezza eguale</l>
<l>d'un umile e vil uom quand'alto sale?</l></lg></quote></p></sp>
<sp><speaker>Cavaliere</speaker>
<p>E però fu raro, anzi singolare, l'essempio del re Agatocle, il quale essendo nato di padre pentolaio, volse mangiare continovamente nei vasi di terra, accioché avendo ogni giorno innanzi agli occhi questo memoriale della viltà di suo padre, non avesse oltremodo ad insuperbirsi della propria grandezza.</p>
<p>Ma è ben tanto maggiore l'indiscretezza d'alcuni ignobili ricchi, i quali non si vergognano di vestirsi nobilmente e portare arme indorate a canto, con quegli altri ornamenti che converrebbono a' soli cavalieri, e di volere mettere loro il piè avanti. Ed è scorsa ormai tanto oltre questa licenza in molte parti d'Italia, che così negli uomini come nelle donne non si conosce più alcuna distinzione de' gradi loro, e vedete che i contadini presumono di fare concorrenza nel vestire agli artefici, e gli artefici ai mercatanti, e i mercatanti ai nobili, in sì fatta maniera che avendo un pizzicaruolo pigliato il possesso di portare l'arme e gli abiti del nobile, voi non conoscete quel ch'egli sia infin che non lo vedete in una bottega a vendere la sua mercanzia.</p>
<p>Ma questo abuso e questa confusione voi non vedete già in Francia, dove per antica usanza sono introdotti gli abiti e gli ornamenti convenevoli a ciascuna sorte di persone secondo le professioni e gradi loro, onde all'abito solo potete discernere se la donna è moglie d'uno artefice o d'un mercatante o d'un nobile, e (quel che è più) dall'istesso abito voi conoscerete qualche differenza fra nobili. Conciosiaché alcuni abigliamenti sono propri delle dame, cioè signore di castella, e di quelle che servono in Corte alle reine, e anco delle mogli de' presidenti, consiglieri e ministri principali, i quali però non si concedono alle private damigelle.</p></sp>
<sp><speaker>Annibale</speaker>
<p>Questo nostro abuso è veramente insopportabile e meritevole che i prencipi vi pongano ordine, e dando su le dita agli ignobili gli facciano ritirare dal grado de' nobili, e costringerli a portare abiti differenti, se non nella spesa, almeno nella foggia. Perché oltre che sotto queste maschere si possono commettere fraudi, egli è anco giusta cosa che sì come i prencipi si stimerebbono offesi dai privati cavalieri e gentiluomini che presumessero di fare loro concorrenza, così non lascino offendere la riputazione e 'l grado del nobile dalla presunzione degli ignobili. Ma posto che l'abuso non trovi rimedio, non avranno però i veri nobili a disperarsi, ma più tosto a farsene beffe, perché alla fine l'asino, vestito della pelle del leone, pensando di farsi rispettare dal patrone, fu conosciuto per asino e trattato da asino.</p>
<p>Or perché in questo soggetto della civil conversazione noi non abbiamo preso a discorrere del modo del vestire, lasciaremo questa digressione e verremo a conchiudere che gli ignobili debbono contentarsi d'essere quei che sono, e di mostrarsi con una certa umiltà, non meno di costumi che di parole, inferiori a' nobili e osservatori della nobiltà. Assicurandosi che sì come con artificiosa alterezza s'acquistano la malivolenza, così con semplice umiltà s'acquistano l'amore e la grazia de' nobili .</p>
<p>Ma io mi raveggo ora che abbiamo speso tanto di tempo intorno al discorso de' nobili, che ci bisogna passare più frettolosamente e con brevità la conversazione de' prencipi.</p></sp>
<sp><speaker>Cavaliere</speaker>
<p>Anzi bisognerebbe farne un lungo discorso, perché sono molti gli errori de' prencipi e più gravi di quelli de' privati, se non mente quel poeta che dice:</p>
<p><quote rend="block"><lg><l>Tanto più manifestasi il peccato,</l>
<l>quanto più il peccator è in alto stato.</l></lg></quote></p>
<p>E se guardate bene, non solamente si lascia l'iniquo prencipe contaminare, ma contamina gli altri, perché i sudditi si prendono diletto di seguitare i suoi costumi, parendo loro nonché lecita ma giusta cosa il conformarsi col loro capo, onde vengono a far più danno con l'essempio che col vizio. Sapete il detto:</p>
<p><quote rend="block"><lg><l>E quel che fa il signor fanno poi molti,</l>
<l>ché nel signor son tutti gli occhi volti.</l></lg></quote></p></sp>
<sp><speaker>Annibale</speaker>
<p>A me piacerebbe più tosto che di ciò non si tenesse alcun ragionamento, perché non mancano gli scrittori non meno antichi che moderni, i quali hanno preso l'ardire e la cura d'instituire i prencipi e di proporre con lunghi discorsi quale abbia ad essere la vita e la conversazione loro co' privati e sudditi. Oltre a questo noi abbiamo principalmente a considerare che a noi non tocca ragionare de' fatti loro, i quali sono irreprensibili e quasi imperscrutabili. E (per ragionarvi liberamente) io ho sempre nel cuor mio biasimate quelle persone che hanno voluto dar leggi del vivere a' prencipi, i quali sono signori delle leggi e le danno a noi. Onde se mi volete credere, non cercheremo d'innalzare la nostra umile filosofia alla considerazione della grandezza de' prencipi, perché essendo terreni dii, è da credere che facciano ottimamente tutto ciò che fanno e che 'l volere disputare e mettere in dubbio le azzioni loro non sia altro ch'un volere, a guisa de' Giganti, assalire vanamente il cielo.</p></sp>
<sp><speaker>Cavaliere</speaker>
<p>Io veggo che, secondo il proverbio, volete star lontano da Giove e dal folgore, assicurandovi di non essere accusato di quel che avrete taciuto; e mi pare che abbiate riguardo a quel che disse uno, che 'l biasimare i prencipi è pericolo, e 'l lodarli è bugia.</p></sp>
<sp><speaker>Annibale</speaker>
<p>Non pure non volsi accennare questo, ma né anco il pensai, perché tenendo essi della divinità, non mi pare che possano facilmente commettere errore, né far cosa biasimevole, e mi rido di certi curiosi, che discorrendo delle cose del mondo, e non sapendo gli occulti secreti dell'alte menti del Papa, dell'Imperatore, del Re e del gran Turco, danno alle azzioni loro mille sinistre e inique interpretazioni, e sono tanto lontani di giudicio quanto sono di presenza da' loro pensieri; e si danno a credere che i prencipi siano goffi e che vivano a caso e senza consiglio e che le cose passerebbono più felicemente se fossero essi i prencipi.</p></sp>
<sp><speaker>Cavaliere</speaker>
<p>Sono bene più gravi le punture che danno a' prencipi quei che mangiano il lor pane e vivono con essi in un medesimo palazzo, che di quelli che stanno lontani. E per questo usava di dire un re ch'egli era simile a' platani, sotto i quali molti si ritirano per lo mal tempo, e dopo il sereno gli estirpano, e così egli soccorreva molti miseri, i quali dipoi lo maledicevano.</p></sp>
<sp><speaker>Annibale</speaker>
<p>E non credete voi che i prencipi lo sappiano?</p></sp>
<sp><speaker>Cavaliere</speaker>
<p>Anzi, come dei, non pure sanno quel che si dice, ma quel che si pensa. E forse che alle loro tenere e delicate orecchie mancano le acute e penetranti lingue?</p></sp>
<sp><speaker>Annibale</speaker>
<p>Non deono mai costoro avere letta quella sentenza:</p>
<p><quote rend="block">Non sai che lunghe hanno i signor le mani?</quote></p>
<p>Né s'aveggono che l'orecchie d'asino attribuite a Mida vogliono inferire ch'egli udiva leggiermente tutto ciò che si diceva e faceva. Né anco deono sapere che i prencipi partecipano della divina possanza, sapendo umiliare i grandi e aggrandire gli umili.</p></sp>
<sp><speaker>Cavaliere</speaker>
<p>Se i prencipi li castigassero, farebbono atto di giustizia, ma io veggo che in questa parte si contentano anco di conformarsi alla divina bontà, poiché ordinariamente non degnano fare risentimento contra di loro.</p></sp>
<sp><speaker>Annibale</speaker>
<p>Questo è vero atto di prencipe, onde ben si dice che l'aquila non piglia le mosche.</p></sp>
<sp><speaker>Cavaliere</speaker>
<p>Dite pur anco che non solamente non pigliano vendetta sopra di loro, ma molte volte fanno più bene a quei che dicono più male di loro.</p></sp>
<sp><speaker>Annibale</speaker>
<p>Considerano forse che i buoni si contentano delle cose mezane, e che con essi saranno sempre d'accordo; ma essendo i tristi insaziabili, vi vuol più cibo a chiudere loro la bocca. Or perché non si possono leggiermente scoprire i grandi misterii de' prencipi, ci basterà di sapere che quantunque se ne trovino de' cattivi (il che non voglio negare), nondimeno veggiamo la maggior parte d'essi aver, secondo il proverbio, l'occhio nello scettro, e non far cosa che da alcun Momo possa giustamente essere loro ascritta a mancamento e che non riceva sempre lodevole interpretazione.</p>
<p>Mirate, per essempio, la grave e venerabile maestà del Re di Spagna, con la quale, empiendo gli animi di riverenza è quasi come idolo adorato da' prencipi e signori; e confessate ch'egli con ragione si fa conoscere re, e conserva con dignità la sua real grandezza.</p>
<p>Raffigurate all'incontro il benigno e gioviale aspetto del Re di Francia, e la sua facilità incredibile, con la quale, sì come intendo e sì come dovete sapere voi, genera amore e ubidienza ne' cuori de' suoi più tosto famigliari che servitori o sudditi; e direte che con questa umiltà egli più essalta se stesso e la sua real corona.</p>
<p>Tutte adunque le intenzioni e maniere de' prencipi sono prudenti e giudiciose, e sono meglio fatte da loro tutte le cose di quel che sappiamo divisare noi, de' quali possono dire quel che disse Leonida, a cui essendo detto: – Dal regno in poi tu non vali niente più di noi –; egli rispose: – Io non sarei re, se non fossi stato migliore di voi –.</p></sp>
<sp><speaker>Cavaliere</speaker>
<p>Non doveva già mancare a colui una replica per ribattergli il chiodo; ma egli volse per aventura cedergli con la lingua non già col cuore, imitando il pavone, il qual diceva che l'aquila era più bella di lui non già per le penne, ma per lo becco e per l'unghie, le quali facevano che alcuno uccello non ardiva di contendere con lei.</p></sp>
<sp><speaker>Annibale</speaker>
<p>Io torno a dire che le azzioni de' prencipi sono quasi irreprensibili e lontane in tutto dal giudicio nostro, ma per la vicinanza che hanno insieme le virtù e i vizii, sono da noi sinistramente interpretati i costumi loro, conciosiaché alcuni ci paiono crudeli, che sono per avventura giusti; e quei che noi stimiamo mancatori di giustizia, possono essere clementi e benigni; quei che imponendo balzelli o nove e straordinarie gravezze a' sudditi sono giudicati avari, meriteranno forse il nome d'amorevoli e saggi, posciaché a così fare si saranno mossi per quiete e conservazione degli stati e de' popoli, a tale che l'imperfezzione de' giudicii nostri ci fa pigliare quasi tutte le perfezzioni loro a rovescio.</p></sp>
<sp><speaker>Cavaliere</speaker>
<p>Io non so come vogliate attribuire queste perfezzioni a tutti i prencipi, posciaché sono piene l'istorie di molti imperatori e re scelerati e di pessima vita.</p></sp>
<sp><speaker>Annibale</speaker>
<p>Non ve lo niego e non me ne maraviglio, perché non erano prencipi per natura ma per violenza, né avevano alcun lume di fede, ed erano più temuti che amati, ed essi medesimamente erano costretti a temere e a starsi in continovo riguardo; perché, secondo il detto del filosofo, chi vuole essere temuto è costretto a temere quegli stessi dai quali è temuto; e insomma erano ingiusti, disleali, ingordi, lascivi, premiatori de' tristi e persecutori de' buoni, e volevano che per regnare fosse lecito rompere le leggi.</p>
<p>Ed erano quelli in dispreggio de' quali si racconta la favola del leone, il quale fece patto con le pecore e con altri animali che s'avesse a partire da buoni compagni la caccia che insieme farebbono, ma ricercando poi tutti d'avere la loro parte, egli voltò loro i denti dicendo: – La prima parte è mia perché son più degno di voi; la seconda io la voglio perché son più potente di voi; la terza mi viene di ragione perché ho fatto più fatica di voi; la quarta se non me la date, io me la torrò e finiremo l'amicizia –.</p>
<p>Non è adunque da farsi maraviglia se a quei tiranni per la violenza loro sopraveniva communemente una morte violenta, o di ferro o di veleno, e se era chiamato felice quel prencipe che moriva sopra il suo letto.</p>
<p>All'incontro voi sapete che i prencipi del nostro secolo sono perlopiù cristiani e prudenti, e mandati da Dio a mantenere la giustizia in terra e a difenderci dalle oppressioni, a castigare gli insolenti, a ributtare i buffoni e adulatori, a gratificare i virtuosi, a premiare largamente i buoni servitori, e a farsi conoscere nelle parole e nell'opere loro non meno saldi e immobili che la pietra angolare e 'l polo nel cielo.</p>
<p>Nel qual proposito quantunque io sappia che voi conoscete meglio di me i prencipi de' nostri tempi e le rare virtù loro, nondimeno stimerei di commettere grave errore trappassando con silenzio il glorioso nome del signor Vespasiano Gonzaga, anzi lo debbo tacere, poiché qui non ci è luogo né tempo commodo per raccontare le maravigliose imprese da lui fatte in servigio del Re di Spagna, e la singolare prudenza dimostrata nel governo de' popoli e paesi, e l'infinita consolazione ch'egli conversando porge agli ascoltanti con la virtù della sua dotta, eloquente e discreta favella, con la quale, a guisa di Pericle, folgora e tuona. E poi ch'io debbo tacere queste cose, non resterò almeno di dire ch'egli con la prova dell'arme e con lo studio delle lettere ha fatto sì che gli vien dato dal mondo il titolo non meno di vero cavaliere che di perfetto filosofo.</p></sp>
<sp><speaker>Cavaliere</speaker>
<p>Io so che l'immortalità sua è fondata principalmente sopra questi due onori. Ma con tutto ciò mi piacerebbe (poiché voi non negate che non vi siano de' prencipi di mala vita) che seguendo il vostro stile, deste le leggi della vita e della conversazione fra prencipi e privati, accioché non resti alcuna parte de' nostri discorsi imperfetta.</p></sp>
<sp><speaker>Annibale</speaker>
<p>Poiché pur vi piace ch'io, contra il mio proponimento, di ciò vi ragioni, mi restringerò solamente alle cose più importanti, e lascierò che voi, come prattico delle corti e delle diverse qualità de' prencipi, facciate giudicio di quel che loro compiutamente si convenga.</p>
<p>Due sono i più gravi difetti del prencipe, per li quali viene leggiermente a perdere l'onore, gli stati, la vita e l'anima insieme. Il primo è l'ignoranza, la quale lo trasporta in molti errori. E veramente egli è grande abuso che i prencipi non abbiano cognizione delle buone lettere, e che si vogliano servire della ragione che già addusse uno imperatore, il quale essendogli detto che aveva parlato contra le regole della grammatica, rispose che s'uno imperatore era sopra le leggi, poteva anco essere sopra la grammatica. Ma egli mostrava bene di non sapere che non vi ha cosa più giovevole né più sicura alla conservazione degli imperi e de' regni che la scienza, onde ben disse Dante:</p>
<p><quote rend="block"><lg><l>Che fu re che chiese senno</l>
<l>acciò che re sofficiente fosse.</l></lg></quote></p>
<p>Consideriamo che non avendo il prencipe contezza di lettere, è costretto o di procedere bestialmente nel suo governo, conciosiaché, secondo il detto del filosofo, l'ignoranza congiunta alla possanza partorisce insania; o di rimettersi in tutto, come fanciullo, alla discrezione altrui, sì come fece Galba, il quale tutto che non fosse privo di scienza, si diede in preda a tre ministri, chiamati volgarmente i pedanti di Galba, i quali lo fecero divenire scelerato e furono cagione della sua ruina.</p></sp>
<sp><speaker>Cavaliere</speaker>
<p>Di qui si trae che sì come fa male quel prencipe che vive di suo capo e senza consiglio, così fa poco bene quel che in tutto si lascia governare a voglia altrui, e di patrone si fa servo. E forse che i ministri quando conoscono il signore così arrendevole e di buona pasta, non s'accordano ad ingannarlo e a vendere la sua riputazione e a farne ogni strazio?</p></sp>
<sp><speaker>Annibale</speaker>
<p>Per questo si dice che migliore è la republica dove il prencipe è cattivo, che quella dove gli amici e ministri del prencipe sono cattivi.</p>
<p>Vengo ora al secondo difetto, che è l'avarizia, la quale come una volta è entrata nell'animo del prencipe, non vi è alcuna indignità, crudeltà, impietà o altra sceleratezza ch'ella non gli persuada, infino a vendere i magistrati e la giustizia e a fargli bruttare le mani nel vil guadagno d'alcune cose, le quali sarebbono vergognose in qual vi vogliate privato, e a cercare e premiare i begli ingegni che s'assottigliano nel trovare e proporre nuove estorsioni, e ad onestarle con qualche grazioso titolo. Onde con questo animo insaziabile è sempre rivolto a procurare (sì come disse un gentile spirito) che la milza s'ingrassi nel corpo smagrato, cioè che 'l fisco si riempia e si voti, e consumi il paese. Dal qual vizio ne segue ch'egli vivendo sempre misero e pieno di sospetto e con la spada pendente sopra il capo, viene a levare ad un tratto a' sudditi la libertà, a se stesso la sicurezza, ad ambidue la quiete.</p></sp>
<sp><speaker>Cavaliere</speaker>
<p>Ora sì dirò che voi fate al cattivo prencipe quell'onore che gli si conviene, e non so vedere perché non si debbono così liberamente biasimare i cattivi come lodare i buoni, i quali Dio conservi sempre felici. Ma ritornando al difetto dell'avarizia, io credo ch'ella molesti e tormenti assai più i grandi che i mezani o piccioli, e che a molti prencipi sia scolpito nel cuore il desiderio della monarchia, alla quale quando anco fossero giunti, non resterebbono contenti e sentirebbono verificarsi con loro medesimi quel detto: Alessandro al mondo è grande, ad Alessandro il mondo è picciolo.</p></sp>
<sp><speaker>Annibale</speaker>
<p>Veramente Alessandro si doveva chiamare povero, anzi misero, perché niente più è colui al quale non basta ciò ch'egli ha, che colui che non ha nulla. Quel prencipe adunque che vorrà acquistarsi buon nome e mantenersi grato a' privati, si guarderà dai due già nominati difetti, e perché non si dica ch'egli con la sua sciocchezza appaia come simia in banco, si sforzerà primieramente d'abbracciare la dottrina e la sapienza, di che ne darà certissimo segno tenendo buon conto degli uomini dotti e virtuosi.</p></sp>
<sp><speaker>Cavaliere</speaker>
<p>Dimandato l'Aretino della cagione perché pochi prencipi oggidì riconoscano gli uomini eccellenti nella poesia e nell'altre facultà come solevano gli antichi, rispose: Perché la conscienza delle lodi che vengono loro falsamente date li rimorde, e veramente non si stima ciò che non si conosce –. Onde mi piacerebbe che 'l prencipe fosse letterato, e per questa e per l'altre ragioni da voi già dette.</p></sp>
<sp><speaker>Annibale</speaker>
<p>Tra tutte le lezzioni che sono accommodate al prencipe, vi è particolarmente quella che ragiona del prencipe, e perciò si dice che Demetrio essortava Tolomeo che leggesse molti libri appartenenti al regnare, perché quivi troverebbe molte cose le quali i suoi sudditi non ardivano di dirgli.</p>
<p>Bisogna poi che 'l prencipe fugga la già nominata avarizia, metropoli di tutte le sceleratezze, e per non lasciare albergare così vile e indegno ospite in casa sua, deponga la persona privata e si vesta la publica, avendo tutto il suo pensiero rivolto al beneficio de' suoi popoli.</p>
<p>Oltre a ciò si dia a considerare quanto grave peso sia quello dello scettro e della corona, percioché s'egli ascende all'imperio con speranza di vita più tranquilla, egli imita colui che ascende un alto monte con speranza di ritirarsi dal folgore e da' venti. Onde con gran senno chiamò chi che si fosse la vita del prencipe una gloriosa miseria, e un altro le diede nome di nobile servitù, chiamando anco il buon re servo publico, oltre che Tiberio (se ben mi ricorda) nominò l'imperio gran bestia. E pertanto, se tutti si recassero per la mente le fatiche, le vigilie, gli stenti, i pericoli, l'inquietudini e finalmente il carico ove soggiace il vero prencipe, non si vedrebbono per avventura due litigare e guerreggiare d'un prencipato, ma vi sarebbono più regni che re.</p>
<p>Laonde conoscendo l'accorto prencipe la gravezza e 'l pericolo d'un tanto peso, al quale egli solo per difetto di forze e di sapere non può supplire, si provegga di ministri e consiglieri intendenti delle cose non meno civili che militari per interesse della giustizia e per conservazione de' suoi stati, ricordandosi del proverbio che 'l cattivo prencipe ha cattivi fianchi, cioè cattivi consiglieri. E perciò in questa elezzione apra ben gli occhi, procurando che siano non meno di bontà che di scienza dotati.</p>
<p>Nel che fu tanto diligente e circospetto Filippo re di Macedonia, che solamente per avere scoperto ch'un suo ufficiale si tingeva la barba, lo rimosse dall'ufficio, con dire che non poteva essere fedele nelle cose publiche colui che non era fedele nella propria barba.</p>
<p>Non avrà poi a risolvere alcuna cosa senza il lor aviso massimamente dove si tratti della giustizia, ricordandosi che non senza ragione si dice che quando Giove voleva fare qualche beneficio a' mortali, lo faceva solo, ma quando voleva dare danno, o col folgore o con la tempesta o con la guerra o con la peste o col terremoto chiamava gli altri dii e faceva la vendetta col loro consiglio. Soleva anco dire M. Antonio imperatore: – È cosa più onesta ch'io segua il consiglio di tanti e tali amici, che 'l patire che tanti e tali amici seguano la volontà di me solo –.</p>
<p>Sarà medesimamente avvertito di precedere i sudditi non nell'ozio ma nell'industria e nella providenza, e sì come le cose celesti non sanno stare ferme, ma con perpetuo movimento si rinforzano, così il prencipe dee sempre essercitarsi e faticarsi nel governare i sudditi con giustizia e nell'attendere alla salute e a' commodi loro, in sì fatta maniera ch'egli essequisca quella sentenza d'Adriano, il qual diceva che si doveva essercitare il prencipato come cosa del popolo e non come cosa propria.</p>
<p>Di più gli sia a cuore la benivolenza de' sudditi, la quale è il vero e inespugnabile presidio del regno, e questa benivolenza egli la conseguirà seguendo il parere di Tito Vespasiano, il quale voleva mostrarsi tale a' privati quale desiderava che i privati fossero verso di lui, perché sì come non vi è cosa più dannosa che l'essere odiato, così non ve n'è alcuna più utile che l'esser amato. Il che certo s'acquista con l'umanità e con la cortesia, e perciò non è maraviglia s'egli per universal consentimento fu chiamato amore del mondo e delizie dell'umana generazione, posciaché fece professione di dar sempre grandissima udienza a tutti e di non lasciare mai partire alcuno mal sodisfatto dal suo cospetto.</p></sp>
<sp><speaker>Cavaliere</speaker>
<p>Niun'altra cosa nel vero rende più il secolo d'oro che la bontà del prencipe.</p></sp>
<sp><speaker>Annibale</speaker>
<p>Non solamente dee il prencipe mostrarsi benigno, affabile e grazioso nel conversare co' privati, ma usar modestamente la sua autorità e particolarmente nelle proprie offese, nelle quali gli dee bastare d'avere potuto far vendetta e imitar in ciò le grandi fiere, le quali non si rivolgono a' piccioli cani che dietro loro abbaiano, ricordandosi anco di quel che soleva dir Catone, cioè che i potenti debbono usare sobriamente la lor potenza per usarla lungamente. Onde aveva Traiano per costume di chiamar il Senato padre e se medesimo ministro.</p>
<p>Ma recando tutte le parole in una, diremo che 'l buon prencipe dee acquistarsi nome di padre della patria e non altrimente portarsi verso i sudditi di quel che faccia il padre verso i figliuoli.</p>
<p>E perché dall'essempio di Ciro presso Xenofonte e da molti altri si possono compiutamente avere le leggi appartenenti al prencipe, ci basterà d'aggiungervi ancora questi tre raccordi, cioè che la riputazione del prencipe si scopre nel parlare sobriamente, la bontà nell'astenersi dalla robba de' sudditi, la sapienza nel reggere se stesso.</p>
<p>Quel signore che adempirà così fatti ricordi, potrà dir degnamente ch'egli sia la viva imagine di Dio, sì come per lo contrario si può promettere che non gli avenendo altra sciagura in vita, sentirà in morte la verità di quel detto che i potenti saranno potentemente tormentati.</p>
<p>Rivolgiamoci ora a' sudditi e alla conversazione loro co' prencipi, la quale ho sempre stimato (parlando de' prencipi in generale) che s'abbia a schifare più che si può, percioché la benivolenza loro viene ardente e repentina, ma facilmente col vento dell'invidia e della calunnia si spegne. Il che si prova con l'essempio di quel Lisimaco e di quel Seiano, che tanto furono grati l'uno ad Alessandro e l'altro a Tiberio, i quali nondimeno da sommo favore caddero in estrema disgrazia e ruina. Senza che tuttodì veggiamo a' tempi nostri di così fatti avenimenti, e quando pure vi sia qualche uno che si mantenga in favore, il meschino vive sempre con l'animo inquieto, e 'l patrone lo carica a guisa di buon cavallo con una continova soprasoma, né mai lo lascia, finché non gli ha cavata l'anima del corpo. In modo ch'egli è verissimo quel detto che o t'ami o t'odii il prencipe, egli è un medesimo male. Onde a me pare che s'abbia a seguire la favola del vaso di terra, il quale rifiutò la compagnia di quello di rame. E ben sapete che non è lecito dir con essi liberamente il suo parere, né fare alcuno contrasto, altrimente non sarai amico di Cesare.</p></sp>
<sp><speaker>Cavaliere</speaker>
<p>La conversazione de' prencipi non s'ha, per mio giudicio, a fuggire se non in quanto ci toglie quella libertà che tanto è grata nel conversare, e ci mette in una servitù, la quale non ci può lungamente dilettare; ma l'abbiamo però a cercare in quanto ci rende più generosi, e non lascia materia di pensare che si fugga per viltà d'animo, oltre che ci arreca spesso utile e onore, e perlomeno la benivolenza del prencipe.</p></sp>
<sp><speaker>Annibale</speaker>
<p>Voi appunto m'avete in ciò prevenuto, perché io voleva soggiungere che questa conversazione, nonostante che sia pericolosa e che da me particolarmente non sia mai stata ricercata, apporta a molti che l'usano bene grandezza e beneficio, oltre ch'essendo il prencipe tanto più eccellente di noi di virtù e di valore, quanto è maggiore di grado, possiamo eziandio credere che la sua conversazione vaglia grandemente all'edificazione nostra. Ma ben sapete che alcuni, non altrimente che i vasi di terra, si rompono conversando coi prencipi, per non serbar quella maniera che si conviene. Onde per salute e per sicurezza loro brievemente ricordo che imparino a non insuperbirsi, né a gonfiarsi punto, né a pigliare niente più di sicurtà per favore o grata accoglienza che ricevano, anzi quanto più si conoscono essaltati, tanto più adoprino l'umiltà e la riverenza.</p></sp>
<sp><speaker>Cavaliere</speaker>
<p>Questo mi piace, perché ho osservato che 'l Duca mio ha ristretta la mano de' favori ad alcuni, i quali usavano male della benignità sua, onde essi sentivano tanto maggior percossa nel cadere, quanto più discendevano d'alto. E nel vero io conosco per prova che chi vuole mantenersi lungamente la grazia del prencipe, bisogna che a guisa dell'orso, quando egli è buon tempo, s'attristi nell'aspettare il cattivo, il qual dubbio lo terrà sempre in quella continova riverenza e umiltà che è grata a' prencipi.</p></sp>
<sp><speaker>Annibale</speaker>
<p>Non si può fare alcuno eccesso d'umiltà verso di loro, e se ben si racconta che non essendo Aristippo essaudito da Dionisio, gli si gettò a' piedi, e impetrò dicendo: – La colpa non è mia, ma del re, che ha l'orecchie nei piedi –; si poteva per avventura rispondere ad Aristippo che la colpa era sua, poiché senza usare la debita umiltà voleva fare il fratello col patrone. Finiamola pure con dar carico a chi che si sia di riverire e ubidire il prencipe con ogni umiltà, perché l'onore non si rende a colui, ma a Dio istesso, di cui egli è ministro. E quel che si dice del prencipe s'intende anco de' magistrati, non guardando che fra loro ve ne siano degli ingiusti, crudeli, parziali, ignoranti, corrottibili e accettatori di persone, ma avendo sempre riguardo che sono membri del prencipe.</p></sp>
<sp><speaker>Cavaliere</speaker>
<p>Desidero pur anco che discendiate ad alcuno particolare de' magistrati, i quali credo che abbiano bisogno d'alcune leggi diverse da quelle de' prencipi, e tanto più essendone fra loro alcuni degni di riformazione per le male qualità loro.</p></sp>
<sp><speaker>Annibale</speaker>
<p>Egli è veramente inestimabile il danno che viene da un cattivo ministro, e perciò si dice che si dà la spada in mano ad un pazzo, dando il magistrato ad un tristo, il quale è volgarmente chiamato simia in porpora. Onde abbiamo ad avvertire i magistrati che facciano professione, quanto al loro ufficio, d'esser amorevoli nel correggere, giusti nel sentenziare e misericordiosi nel punire, né si lascino uscire di mente l'essempio di quell'asino, il quale portando l'effigie della dea Teside e veggendo che tutti s'inginocchiavano e l'adoravano, entrò in superbia e si diede a credere che a lui si facesse un tanto onore. In così fatto errore cadono volentieri alcuni di loro, i quali per vedersi salutati e onorati da tutti, s'imaginano di meritare quell'onore, e non s'accorgono che communemente ciò si fa non per merito loro, ma per riverenza del prencipe, la cui imagine portano in capo. Anzi in cambio di ricevere il vero onore, raccogliono bene spesso, secondo il proverbio, in rete l'aura e gustano una vivanda condita più con fumo che con sale.</p></sp>
<sp><speaker>Cavaliere</speaker>
<p>Ben possono dire con nostro Signore: il popolo m'onora con le labbra, ma il suo cuore è lontano da me.</p></sp>
<sp><speaker>Annibale</speaker>
<p>Egli è detto del Savio che chi degnamente sta in seggio, fa onore al seggio; chi indegnamente vi sta, fa vergogna al seggio. E perciò dovrà l'accorto ministro non gonfiarsi punto né lasciarsi alterare i costumi dalla dignità, della quale non sarà sempre in possesso, ma procurare d'essere stimato e onorato non per rispetto dell'ufficio, ma per rispetto della propria virtù, accioché quando sarà fuori dell'ufficio possa dire ch'egli resta in onore senza l'onore. Quanto alla conversazione col prencipe, gli basti questo: che né per timore né per speranza abbia a consentire mai ch'egli faccia cosa ingiusta, né a secondare il suo perverso gusto. Sì come già fecero i consiglieri d'un re de' Persi, il quale invaghito della propria sorella, entrò in desiderio di sposarla, ma sapendo che non vi era il costume, espose loro questo desiderio e comandò che vedessero se vi era alcuna legge che ciò permettesse. Onde ritiratisi insieme e deliberata da un canto la ragione e dall'altro il desiderio del re, finalmente andarono a riferirgli che non trovavano alcuna legge che ciò permettesse, ma che ve n'era una per la quale era concesso al re de' Persi di fare tutto ciò che gli piacesse, la qual relazione gli accrebbe l'animo d'adempire il suo sfrenato appetito. Ma s'egli è grave errore il consentire a' desiderii disonesti del prencipe, è molto peggio il proporgli, quando anco egli nol ricerchi, le cose ingiuste e provocarlo a sdegno, a crudeltà, a vendetta e ad estorsioni.</p></sp>
<sp><speaker>Cavaliere</speaker>
<p>Questi appunto sono quegli ufficiali che si mantengono lungamente in grazia.</p></sp>
<sp><speaker>Annibale</speaker>
<p>Se ne veggono ben anco di questi lasciarvi molte volte il pelo, anzi la pelle, e finire miseramente e con estremo vituperio la vita loro. Quel che in ultimo s'ha da ricordare al ministro per conto delle persone private è ch'egli si mostri nell'aspetto severo e tremebondo, perché agli ingiusti darà terrore, a' giusti confidenza; e così fatta presenza suole piacere a' buoni e dispiacere a' tristi. E si disponga d'essere paziente nel dare orecchie a tutti, e spezialmente a' poveri, né mostrarsi meno liberale di giustizia e brieve alla spedizione verso di loro, di quel che sia verso i grandi. Ma, ohimè, l'avarizia e l'ambizione possono tanto, che in giudicio si difende più tosto il peccato del ricco che la verità del povero, e perdonando a' corvi si puniscono le colombe.</p>
<p>Ma perché il tempo ci vien mancando, passiamo avanti a ragionare ormai della conversazione de' letterati e degli idioti.</p></sp>
<sp><speaker>Cavaliere</speaker>
<p>A questi io stimo essere cosa impossibile che voi assegnate alcuna maniera che abbia virtù di rendere grata e piacevole la conversazione fra loro.</p></sp>
<sp><speaker>Annibale</speaker>
<p>Dove fondate questa opinione?</p></sp>
<sp><speaker>Cavaliere</speaker>
<p>Nell'essempio dell'acqua e della cera, che non s'incorporano insieme, voglio dire nella troppo gran diversità della natura e de' costumi loro. E vedete bene che di rado o non mai gli uomini letterati si lasciano cogliere nella compagnia degli idioti, come quei che sanno che non s'ama né s'apprezza quel che non si conosce. Onde a questo effetto si racconta che 'l gallo trovò una gemma e se ne fece beffe dicendo che più caro gli sarebbe stato un grano d'orzo.</p></sp>
<sp><speaker>Annibale</speaker>
<p>Si suol dire che l'ignoranza è spezie di pazzia. E pertanto vorrei che meco veniste ora considerando che sono al mondo due sorti d'idioti, cioè gli stolti e i savii; chiamo stolti quegli idioti i quali non solamente sono rozi d'intelletto e privi di lettere, ma hanno in odio gli intendenti e letterati, e come veri stolti giudicano stolti e beffano tutti quei che fanno professione di dottrina, onde si dice che ottimo è colui che sa ogni cosa per se stesso. Prossimo a questo è colui che dà orecchie a' savii, inutile e da poco è colui che non fa né l'uno né l'altro, sì come fanno questi, i quali si chiamano felici per non saper nulla, e stanno continuamente in questo errore. Onde hanno ragione gli uomini letterati di fuggire medesimamente la conversazione loro, fra' quali il ragionare di lettere è uno spargere, secondo il proverbio, le perle fra i porci. E perciò dicendo uno di questi sciocchi ch'egli stava più volentieri tra le meretrici che tra i filosofi, rispose Pitagora che anco i porci stanno più volentieri nel fango che nell'acqua chiara. Sono poi altri idioti di sana mente, i quali avenga che non abbiano cognizione di lettere, nondimeno riconoscono l'ignoranza loro, e desiderosi d'imparare amano, stimano e seguono volentieri i letterati, e sono inimici degli altri idioti in modo tale che nonostante l'ignoranza loro meritano più tosto nome di dotti che d'idioti.</p></sp>
<sp><speaker>Cavaliere</speaker>
<p>Voi fareste troppo gran torto ai dotti dando il loro titolo agli ignoranti.</p></sp>
<sp><speaker>Annibale</speaker>
<p>Io vi potrei qui rispondere con quella commune regola, che tali siamo giudicati quali sono quelli con cui conversiamo. Ma per meglio sodisfarvi, dico che tra la scienza e l'ignoranza vi è un mezo, il qual consiste nella buona opinione, cioè nell'essere partecipe del vero, senza alcuna certa ragione. Il che non si può chiamare scienza, perché la scienza è con ragione; né si può anco chiamare ignoranza, perché l'essere partecipe di verità non è ignoranza.</p>
<p>E perciò tra i dotti e gli idioti stanno in mezo quelli di cui ragiono, i quali non sono veramente dotti, in quanto non hanno fondamento di dottrina, né sono idioti in quanto cercano di fuggire l'ignoranza e di seguire la dottrina altrui. Ma perché io vi ho detto che meritano più tosto nome di dotti che d'idioti, io in confermazione di questo vi dico che la principal parte della virtù è il fuggire il vizio, anzi non si vuole cercare tanto di acquistare il valore, la prudenza e gli altri beni, quanto d'astenersi dal vizio; e secondo ciò si chiameranno virtuosi non solamente i filosofi, che hanno piena cognizione e intelligenza delle cose appartenenti alla felicità della vita, ma tutti quelli che astenendosi dai vizii hanno intenzione di vivere e d'operare virtuosamente; perché si suol dire che non patisce difetto di virtù se non chi vuole, conciosiaché il principal fondamento della virtù è il volere.</p>
<p>E per ispedirmi, si ha a chiamare ignoranza quella d'un uomo il cui animo repugna alla scienza o all'opinione o alla ragione che comunemente prevale, e per lo contrario si ha a chiamare prudenza quella d'un animo il quale consenta alle scienze, alle opinioni e alle ragioni già dette, quantunque sia privo di lettere e di dottrina.</p></sp>
<sp><speaker>Cavaliere</speaker>
<p>Voi farete insuperbire con queste ragioni oltremodo gli ignoranti, e sarete cagione che vorranno chiamarsi uomini dotti senza lettere.</p></sp>
<sp><speaker>Annibale</speaker>
<p>Tosto proporremo i rimedii per reprimere loro questi fumi, sì che non ascendano al capo. Ma con tutto ciò non possiamo negare che non siano molti uomini al mondo, i quali senza dottrina e solamente col seguire come discepoli la natura maestra sono pervenuti a molti segni lodevoli e onorati; e per l'opposito molti letterati di poco giudicio si sono fatti conoscere per uomini inetti e senza alcun frutto.</p>
<p>Né si vuol anco tacere che particolarmente nelle conversazioni molti letterati si scoprono insipidi e di poco gusto, e molti idioti riescono più amabili solamente per una o piacevolezza o prontezza d'ingegno. Onde non bisogna anco che i dotti s'insuperbiscano della lor dottrina, ma si ricordino che l'aquila con la forza, il pavone con le piume, il roscignuolo col canto è superiore, e che troppo gran torto avrebbe fatto la natura agli altri, se avesse concedute tutte le doti ad un solo.</p>
<p>Non voglio per tutto ciò torre a' letterati il loro debito onore, anzi mi pare giusta cosa il confessare che le lettere sono come il bastone e l'appoggio ad un infermo, e che di quante cose si possedono al mondo la sola dottrina è perpetua e immortale. E però ho gran compassione a tutti quelli che per loro sciagura ne son privi, e si può ben dire con verità che non è così grande l'onore di quei che sanno le buone lettere, come è grande il disonore e la vergogna di quei che non le sanno. Queste spogliano l'uomo d'ignoranza, queste l'indrizzano nella vita, queste lo rendono benigno, mansueto, grazioso e amabile, queste nelle prosperità gli danno maraviglioso ornamento, queste nelle avversità gli arrecano unico e incredibile conforto, e queste finalmente levandolo dal fango e fuori della feccia del volgo, gli servono di scala agli onori, alle dignità e alla contemplazione delle cose celesti e divine.</p></sp>
<sp><speaker>Cavaliere</speaker>
<p>Voi attribuite tanto all'onore delle lettere, che pare quasi che vi scordiate quello dell'arme, il quale, voi sapete pure, che gli fa contrapeso sopra la bilancia.</p></sp>
<sp><speaker>Annibale</speaker>
<p>Io so che dimandato un grand'uomo qual volesse più tosto essere, o Achille od Omero: – Dimmi tu – rispose – qual ameresti meglio d'essere, o trombetta o capitano? –. Ma con tutto che questa risposta sia in favore dell'arme, io dimando a voi qual sia il fine degli uomini saggi e onorati.</p></sp>
<sp><speaker>Cavaliere</speaker>
<p>Io credo che sia di lasciare dopo loro quella che trionfa della morte, e secondo il detto del poeta:</p>
<p><quote rend="block">Trae l'uom del sepolcro e 'n vita il serba.</quote></p></sp>
<sp><speaker>Annibale</speaker>
<p>Voi dite bene. Ma l'immortalità della fama onde dipende?</p></sp>
<sp><speaker>Cavaliere</speaker>
<p>Dalle lettere e dall'istorie, per le quali si conserva eternalmente.</p></sp>
<sp><speaker>Annibale</speaker>
<p>Di qui adunque vi potete ravedere del vantaggio c'hanno le lettere sopra l'arme, posciaché le lettere per sé sole acquistano l'immortalità, ma l'arme non possono acquistarla senza l'aiuto delle lettere. Di che se n'accorse il grande Alessandro, il quale col chiamare fortunato Achille perché avesse trovato un eccellente scrittore delle sue imprese, non voleva accennare altro se non ch'egli ancora desiderava d'abbattersi in alcuno che raccogliesse con vaghezza in un volume le fatiche, i conquisti e l'opere sue gloriose, la memoria delle quali sapeva che tosto senza questo spirito si sarebbe estinta e dileguata.</p></sp>
<sp><speaker>Cavaliere</speaker>
<p>Io credo veramente che senza lo stimolo della fama pochi vorrebbono faticarsi intorno ad alcuna lodevole impresa. Né credo che si trovi facilmente una tanto rimessa umiltà che non si senta pizzicare dal dolce desiderio della gloria.</p></sp>
<sp><speaker>Annibale</speaker>
<p>Tutti desideriamo di riportare questa gloria come debito frutto e legitima mercede delle nostre fatiche, né vi è alcuno di mezano intendimento che non abbia a caro, come uomo, di vivere dopo morte, e di lasciare perpetuo nome fra' posteri.</p>
<p>In confermazione di che si racconta ch'un certo scrittore diede in publico una sua operetta intitolata Dello sprezzamento della gloria, nella quale con molte notabili ragioni si sforzava di provare ch'era vanità indegna dell'uomo il mendicare la gloria dell'opere sue. Ma questo scrittore fu poi accusato d'aver commesso quell'errore ch'egli biasimava in altrui, perché in fronte dell'opera era espresso il suo nome, dal quale si conosceva chiaramente che s'egli fosse stato veramente sprezzatore di gloria, come s'ingegnava di persuadere agli altri, avrebbe dato fuori il libro senza il suo nome, il quale così dipinto rendeva odore di mendicata gloria.</p>
<p>Ma non volse già in ciò dissimulare Marco Tullio, il quale con lunga lettera apertamente e con molto studio pregò Luceio, cittadino romano, che gli gratificasse di tre cose: la prima, di scrivere separatamente dall'altre istorie la congiura di Catilina, per dare immortal fama al suo nome; la seconda, che vi aggiungesse alcuna cosa in favore dell'amicizia; la terza, che la publicasse quanto prima, acciò ch'egli ancora in vita potesse gustare la sua gloria.</p>
<p>Qui non voglio anco tacere Augusto, il quale al suo testamento aggiunse distesamente le sue imprese, ordinando che fossero intagliate alla sua sepoltura nelle colonne del bronzo. Ma quanti altri si potrebbono raccontare che si andarono procurando e mendicando questo grido e questa gloria col mezo o d'istorie o di statue o di tombe o di pitture o d'edificii o d'altre memorie?</p></sp>
<sp><speaker>Cavaliere</speaker>
<p>Maggiore maraviglia mi pare ch'un così onorato desiderio entrasse nel cuore d'una publica corteggiana nominata Frine, la quale essendo ricchissima, e avendo Alessandro Magno ruinate le mura di Tebe, andò a proferirsi a' Tebani di raddrizarle a sue spese, mentre si contentassero che ad eterna memoria ella vi facesse scolpire solamente queste parole: «Alessandro le ruinò, Frine le ristorò».</p></sp>
<sp><speaker>Annibale</speaker>
<p>Era più degna di scusa questa donna che affettava la gloria col suo danaio, di quel che siano alcuni che la procurano alle spese altrui, e non potendo lasciare fama con la propria virtù, si attribuiscono furtivamente le fatiche pellegrine, di che ne abbiamo poco fa tenuto ragionamento.</p>
<p>Ma ritornando al proposito dell'arme io replico che l'opere de' grandi capitani e cavalieri moiono con essi se non hanno chi le scriva, o se con la virtù dell'arme non si trovano congiunte le lettere, sì che possano, ad imitazione di Cesare, tenere con una mano la lancia su la coscia e con l'altra la penna per ritrarre i propri fatti. Il che sarebbe principalmente necessario in questi nostri tempi, ne' quali sono mancati, e vengono tuttavia mancando, valorosi cavalieri, anzi eroi, i quali nell'arme hanno fatto prove maravigliose, che se fossero così descritte, come sono già quasi sepolte, non avrebbono in che invidiare la gloria ad Annibale, a Marcello, a Cesare, ad Alessandro e agli Scipioni, i quali parimente sarebbono privi di nome e di gloria, né si saprebbono i loro valorosi fatti, se non che le trombe de' poeti e degli istorici ne hanno lasciato il suono nell'orecchie de' posteri.</p></sp>
<sp><speaker>Cavaliere</speaker>
<p>Da questo si può giudicare quanto sia utile la conversazione de' letterati, e quanto importi l'aver famigliarità con gli scrittori, i quali con una impennata d'inchiostro ci possono prolungare la vita per molti secoli.</p></sp>
<sp><speaker>Annibale</speaker>
<p>Non solamente possono dar la vita, ma torla ancora, onde soleva dire un gentil capitano che le penne degli scrittori passano i corsaletti de' guerrieri. E sappiamo ben noi che molti scrittori, o per compiacere ad altrui o per passione o come si sia, hanno nell'istorie, contra il debito loro, aggrandite e innalzate oltre al vero l'opere d'alcuni capitani, e per lo contrario abbassate o taciute le segnalate imprese d'alcuni altri, e insomma con la forza della mano e dell'inchiostro essaltato degli umili e umiliato de' grandi.</p></sp>
<sp><speaker>Cavaliere</speaker>
<p>Anzi mi vien detto ch'essendo biasimato il Giovio dell'infedeltà della sua istoria, egli la confessò, soggiungendo però che si riconfortava sapendo che dopo lo spazio di cento anni non vi sarà più alcuna memoria in contrario, onde verranno i posteri necessariamente a dare indubitata fede a' suoi scritti.</p></sp>
<sp><speaker>Annibale</speaker>
<p>Egli per avventura non si sarebbe posto a questo rischio, se non si fosse confidato che con l'altezza e con la politezza della sua istoria avrebbe tolto l'ardire ad ogn'altro moderno di scrivergli contra. Ma come si sia, mostrano gran senno quei che si tengono amici i letterati e li raccolgono sotto il favore e la protezzione loro, non tanto per proprio interesse, quanto per amor della virtù: il che apportò somma gloria ad Alessandro, ad Augusto e a Mecenate, i quali con onori e presenti maravigliosi gradirono diversi grammatici, oratori, poeti e filosofi.</p>
<p>Né mi pare in questo ragionamento doversi tralasciare, oltre agli essempi antichi, quello di Pio II pontefice, il quale nelle guerre de' suoi tempi comandò espressamente che si perdonasse all'onore, alla robba e alla vita degli Arpinati per la memoria di Marco Tullio natio di quel luogo, e perché ancora vi erano molti che avevano il suo nome.</p>
<p>Ma egli è bene di dar forma alla conversazione de' letterati, e di ricordar loro primieramente che la scienza rende l'uomo gonfio e superbo. Il che si conferma con l'essempio d'Acio poeta, il quale fu tanto insolente per la sua dottrina, che entrando Cesare imperatore nel collegio de' poeti, non degnò di salutarlo, stimandosi da più di lui.</p>
<p>Io nel vero giudicai sempre che sì come una pianta, quanto più è carica di frutti, tanto più si china a terra, così l'uomo quanto è più copioso di dottrina, tanto più sia tenuto ad umiliarsi, perché il fondamento della vera virtù è l'umiltà, né vi è alcuna così grande chiarezza che non venga oscurata dalla superbia. E però non hanno i letterati né a tener la scienza nascosta senza frutto, né ad usarla per vanagloria, ma per loro salute e per beneficio universale, perché non si possiede con gusto alcun bene senza compagnia, sì che hanno a procurare di trasfondere in altrui ciò che sanno e d'apprendere per insegnare.</p></sp>
<sp><speaker>Cavaliere</speaker>
<p>A me pare che si convenga anco a' letterati di nascondere nelle conversazioni una certa affettazione, con la quale si rendono più tosto odiosi che grati, né spargere tanto largamente il loro senno che apporti sazietà e stanchezza.</p></sp>
<sp><speaker>Annibale</speaker>
<p>Appunto io voleva dirvi che questo è l'errore d'alcuni letterati, i quali trovandosi in compagnia di persone prive di lettere, si dilettano di parlar fra loro in quel modo che suole il maestro leggendo a' discepoli. E come se fossero in un cerchio di letterati e filosofi, vi presentano gli argomenti in forma e discorrono con quei termini che sono intesi da' soli dotti, onde offendono l'orecchie e divertiscono gli animi degli ascoltanti. Si vuole adunque, massimamente fra gli idioti, essercitar la dottrina con famigliarità e con discretezza tale, che serva più tosto di condimento che di cibo, e generi più appetito che sazietà, e far sì che gli idioti, riconoscendo la loro ignoranza, ammirino e osservino la dottrina altrui.</p></sp>
<sp><speaker>Cavaliere</speaker>
<p>Chi saprà tener questo stile che voi proponete, darà e riceverà grandissimo contento nel conversare con idioti, da' quali senza contrasto sentirà essere approvata la sua dottrina e si vedrà molto onorato.</p></sp>
<sp><speaker>Annibale</speaker>
<p>Diceva uno che sì come alcune navi paiono grandi ne' fiumi, le quali sono picciole nel mare, così alcuni paiono dotti fra gli ignoranti, che sono men dotti fra i dotti. Né si può negare che in tutte le conversazioni colui si gode e prende maggior diletto, il quale conosce d'esser capo e superiore in quel che si tratta. Non bisogna però che 'l letterato si persuada che non gli si convenga tenere conto degli idioti, perché non mancano persone le quali, quantunque sfornite di lettere, hanno però pellegrino intelletto e conducono a felice termine i loro negozii, e fanno parere goffi i letterati: sì come fece un artefice, a cui chiedendo limosina un letterato con dire ch'era maestro nelle sette arti, egli rispose: – Io son più dotto di te, poiché con una sola arte nodrisco me, la moglie e i figliuoli, dove tu con sette non puoi sostentar te solo –.</p></sp>
<sp><speaker>Cavaliere</speaker>
<p>Quel che mi fa maggiormente amare e riverire un letterato è quando io veggo accompagnata con la sua dottrina una bontà irreprensibile, sì come io stimo poco, anzi nulla, un letterato vizioso.</p></sp>
<sp><speaker>Annibale</speaker>
<p>Tanto vale la scienza in un uomo vizioso quanto il buon vino in cattiva botte. E per questo noi gli ricorderemo che sopra ogn'altra cosa s'astenga da' vizii e mostri non meno con l'opere la candidezza della mente, che con la lingua la sodezza della dottrina, acciò che non acquisti quel titolo che fu dato ad un uomo dotto ma vizioso, di cui dicendo uno ch'egli aveva buone lettere, fu risposto che ne aveva delle buone e delle cattive.</p></sp>
<sp><speaker>Cavaliere</speaker>
<p>Or date agli idioti qualche rimedio col quale acquistino conversando la benivolenza de' letterati.</p></sp>
<sp><speaker>Annibale</speaker>
<p>Noi abbiamo già loro proposto nel principio del nostro ragionamento, se vi ricorda, il silenzio per singolar rimedio, il quale è molto male osservato da loro, conciosiacosaché nelle conversazioni, se ponete ben mente, quei che sanno manco, parlano e contendono e gridano più forte, dal che è forse nato quel detto che la più guasta ruota del carro fa sempre maggiore strepito.</p></sp>
<sp><speaker>Cavaliere</speaker>
<p>Si potrebbe dir all'incontro in favor de' letterati, che gli alti fiumi corrono con minore strepito.</p></sp>
<sp><speaker>Annibale</speaker>
<p>Il secondo rimedio è che conversando con dotti si ricordino che sono ignoranti; perché il conoscimento del peccato è cominciamento di salute. E con questo memoriale andaranno più circonspetti ne' loro ragionamenti, essendo detto d'un filosofo che non falla nelle cose che non sa colui che conosce di non saperle, e per lo contrario è ignorante e commette errore colui che pensa di sapere quel che non sa. Oltre a ciò siano avvertiti che fra le già accennate sorti d'imperio vi è anco questa, che i prudenti comandino agli ignoranti. Laonde è ufficio loro d'acchetarsi senza alcun contrasto, perché non è cosa al mondo più odiosa d'uno ignorante che voglia contendere con letterati a guisa di gaza con l'uscignuolo. E pertanto sì come al dotto appartiene il far partecipe senza arroganza allo idiota di quel che sa, così è ufficio dell'idiota di dimandare senza nascondere la sua ignoranza quel che non sa, e di confessare più tosto di non sapere che far professione di sapere, perché l'uno è argomento di modestia e l'altro d'arroganza.</p></sp>
<sp><speaker>Cavaliere</speaker>
<p>Vi vuole ben anco un poco d'artificio nella confessione dell'ignoranza per non vergognarsi apertamente, se ben s'avesse ad imitare un buon gentiluomo del nostro paese, a cui dimandando un forestiero qual istoria fosse quella ch'era dipinta nel fregio della sua sala: – Di grazia, – rispose – aspettate qui ch'or ora torno a voi –. Il che detto se ne andò frettolosamente allo studio d'un suo fratello dottore, e fattolo venir in sala ove era il forestiero, gli disse: – Fratello, rispondete voi a questo gentiluomo –.</p></sp>
<sp><speaker>Annibale</speaker>
<p>Egli è ancora gran ventura quando nelle case si trova uno almeno che con la sua prudenza supplisca all'ignoranza degli altri. Ma torniamo a dire che agli idioti appartiene onorare i letterati e cercar la loro conversazione, la quale gli renderà non solamente più intendenti, ma eziandio più saggi e più virtuosi; perché, se mirate bene, gli uomini privi di lettere si rivolgono facilmente all'opere viziose, e poiché non possono acquistarsi la grazia del prencipe e gli onori col mezo della virtù, sì come fanno i letterati, si sforzano d'aggrandirsi col mezo dell'adulazione, delle spie, della maldicenza, delle calunnie e d'altre viziose maniere, dalle quali communemente si astengono gli uomini letterati.</p></sp>
<sp><speaker>Cavaliere</speaker>
<p>Aggiungetevi certi ruffianelli, i quali se conoscono il prencipe vago di donne, cercano di proporgli cosa che gli piaccia, e non perdonano al proprio sangue, nel quale sopportano volentieri macchia e vituperio, per beccarsi qualche dignità e favore.</p></sp>
<sp><speaker>Annibale</speaker>
<p>Di ciò sia detto a bastanza. E perché noi dicemmo poco fa che 'l letterato riceve gran contento conversando con idioti, ora consideriamo quanto sia picciolo questo contento rispetto a quello ch'egli sente nel conversare con suoi eguali, conciosiaché l'uomo dotto si compiace molto più della conversazione de' dotti, dai quali è anco più conosciuta e approvata la sua dottrina, che dagli idioti, i quali non così l'intendono né possono farne giudicio. E di più il dotto nel conversare con idioti si rallegra di quel che dà, ma conversando con dotti si rallegra di quel che dà e di quel che riceve, perché scambievolmente insegna e impara. Ma oltre a questo vantaggio egli ne ha un altro nel conoscere che dove è maggior conformità di fortuna, di vita e di studio, quivi si genera maggior amore, e conseguentemente maggior contento, e ne risorge fra loro quell'effetto che si prova fra diverse piante, le quali quantunque separate rendano grato odore, nondimeno accompagnate insieme danno agli spiriti maggior conforto, sì come ben disse un poeta:</p>
<p><quote rend="block"><lg><l>Duo buoni insieme hanno bontà maggiore,</l>
<l>rose con gigli han più soave odore.</l></lg></quote></p>
<p>Anzi è detto del filosofo ch'uno in comparazione di due non è nulla. E per certo fra tutte le compagnie non vi è alcuna più stabile, né più strettamente congiunta, che quella de' letterati, i quali s'amano più fra loro di quel che facciano i parenti e fratelli; percioché concorrendo in essi i medesimi studi e le medesime volontà, sono costretti a compiacersi oltremodo l'uno dell'altro e a ridursi dal numero di molti ad un solo.</p></sp>
<sp><speaker>Cavaliere</speaker>
<p>Ben si possono chiamare tutte l'altre conversazioni estrinseche e questa sola intrinseca, nella quale si essercitano gli animi disputando, insegnando e discorrendo delle cose che appartengono alla cognizione del bene, e queste sono le vere amicizie le quali durano lungamente.</p></sp>
<sp><speaker>Annibale</speaker>
<p>Si suol dire che stringono assai più i legami della virtù che quelli del sangue: e nel vero un buono si può chiamar prossimo parente ad un altro buono, per la conformità degli animi e de' costumi.</p></sp>
<sp><speaker>Cavaliere</speaker>
<p>Di qui m'imagino quanta sia la concordia, il piacere e 'l beneficio che sorge dall'Academia degli Illustrati, instituita in questa città.</p></sp>
<sp><speaker>Annibale</speaker>
<p>Che in questa Academia regnino quella concordia, quel piacere e quell'utile che voi dite, non v'ingannate punto, perché essendosi congregata nel nome di Dio, potete pensare che egli vi è in mezo e la mantiene in amore e pace ristretta. Della consolazione poi che ciascuno ne sente, non vi potrei dire a bastanza, perché ho provato in me stesso, e veduto chiaramente negli altri academici, che non è alcuno così afflitto per le communi miserie di questa città e per i suoi particolari travagli, che mettendo il piè nella sala dell'Academia non gli paia di giungere in un porto di tranquillità e non gli si rassereni l'animo rivolgendo gli occhi intorno al fregio di quelle vaghe e misteriose imprese.</p>
<p>Io posso ben dire che quando questo mio corpo è rinchiuso là dentro, sono esclusi da lui tutti i noiosi pensieri, i quali aspettandomi alla porta, mi tornano nell'uscire a caricar la soma sopra le spalle. Ma del beneficio che nasce da questa felice raunanza ne potete esser certo con l'imaginarvi la diversità delle scienze che quivi sono trattate, or con lezzioni publiche, or con discorsi e dispute private, le quali fanno sorgere quella allegrezza del dare e del ricevere che già abbiamo detto. E posso ben io affermare senza vanagloria che avendomi l'Academia tolto in prestito come professore di filosofia, m'ha ora renduto a me stesso non solamente riformato in questa parte, ma anco dotato di qualche intelligenza di teologia, di poesia, e d'altre lodevoli scienze, delle quali non mi conosco in tutto ignudo.</p></sp>
<sp><speaker>Cavaliere</speaker>
<p>Io ho con lunga prova osservato che poco grati riescono perlopiù nelle conversazioni quei che hanno posto tutto il loro studio in una sola professione, percioché come li tirate fuori di quella, voi li trovate come sciocchi e inetti; dove per lo contrario acquistano maraviglioso credito quei che, oltre alla loro principal professione, sanno ragionar mezanamente e con discretezza d'altre parti; anzi da questi accessorii riportano tanto maggior onore quanto più sono fuori del loro studio ordinario. E però accadendo communemente nelle conversazioni ragionar di diverse cose e saltar d'una in altra, e secondo il detto, di palo in frasca, non vi è cosa, per mio credere, che ci faccia più onore e ci conservi più grati nelle buone compagnie che l'essere universali e l'aver la manica piena di diverse mescolanze, al che fare io considero che sia oltremodo giovevole la compagnia di molti virtuosi, come è questa delle academie.</p></sp>
<sp><speaker>Annibale</speaker>
<p>Già abbiamo detto che 'l discorrere perfettamente di tutte le cose non cade nell'uomo per la brevità della vita sua. Ma poiché in un solo non concorrono tutte le virtù, egli è bene che molti si riducano insieme per far, tra tutti, un uomo perfetto, sì come avviene in queste virtuose raunanze.</p></sp>
<sp><speaker>Cavaliere</speaker>
<p>Poiché la conversazione di questi academici è tanto giovevole, io aspetto che proponiate anco le maniere che hanno a serbar fra loro per mantenersi lungamente in amore e pace congiunti.</p></sp>
<sp><speaker>Annibale</speaker>
<p>Io stimerei di commetter errore, s'io facessi di ciò alcun ragionamento, perché sarebbe un voler instruere Minerva, sapendo io che a loro conviene più tosto il dare che 'l ricevere le maniere del conversare; oltre ch'essi hanno le leggi scritte, in virtù delle quali si conserva perfettamente l'amore e la concordia fra loro.</p></sp>
<sp><speaker>Cavaliere</speaker>
<p>Io desidero almeno che mi compiaciate di raccontarmi onde tragga origine questa Academia, quel che vi si tratti, e quali maniere tengano gli academici nella conversazione loro.</p></sp>
<sp><speaker>Annibale</speaker>
<p>S'io volessi compiutamente sodisfare alla vostra richiesta, non si finirebbe oggi il mio discorso. Ma per non lasciarvi in tutto privo di questo ragguaglio, vi dico in sostanza che questi academici, desiderosi di faticarsi continovamente per gloria loro e per beneficio universale, si proposero l'impresa d'un sole, il quale spuntato fuori dell'orizonte si va innalzando, e per l'opposito una luna, che si nasconde nell'occidente, col motto LUX INDEFICIENS, e col nome degli Illustrati.</p>
<p>Le leggi dell'Academia sono molte di numero, ma si riducono tutte, in summa, all'onor di Dio e alla conservazione della grandezza dell'Academia. Nel proporre, nel discorrere e nel rispondere, si procede con rispetto, con riverenza e senza tumulto o confusione, e ciascuno nel dire il suo voto lascia precedere i voti di quelli che gli precedono nel tempo e che sono academici prima di lui. Delle congregazioni private alcune si fanno per la creazione del Prencipe, de' Consiglieri, de' Censori e d'altri magistrati, i quali passano per voti secreti e si mutano ogni quattro mesi. Alcune per udire i discorsi di qualche academico, a cui non piaccia di far questo ufficio in publico. Alcune per raccogliere nuovi academici già detti per voti secreti, e per udire i ragionamenti loro, co' quali rendono grazie al Prencipe e agli academici. Alcune per conferire tutte quelle cose che s'hanno a trattare nelle publiche sessioni, nelle quali ordinariamente si fanno lezzioni o discorsi di diverse materie, e per bocca di due academici si leggono i componimenti dell'Academia e poi quelli de' forestieri.</p>
<p>E particolarmente si fa di due in due mesi la cerimonia del prencipato, nella quale l'antico Prencipe rinuncia il seggio e l'insegne dell'Academia al nuovo successore, il quale rimettendosi nel grado di lui, piglia il possesso del prencipato, e tutto ciò si fa con parole e con atti pieni di tanta grandezza e maestà, che non basta ad esprimerli, ma potete imaginarveli dalla molta frequenza, nonché de' cittadini ma de' forestieri che vi concorrono.</p>
<p>Oltre a ciò nascono talora occasioni di nozze d'alcuno academico, nelle quali s'invitano le novelle spose e l'altre donne della città, e con solenne apparecchio non meno di discorsi piacevoli che di varii componimenti di poesia e di musica viene onorata la sposa. Sì come fu la signora Francesca vostra cognata, alla quale in una publica sessione fu presentato in nome degli academici un fermaglio d'oro, che per avventura le avrete veduto al collo, dove è da un lato vagamente figurata l'impresa dell'Academia e dall'altro quella di vostro fratello, ma alquanto alterata, perché dove quella ha un cigno volante con un ramo di lauro nel becco, col motto SUPER AETHERA, questa vi ha aggiunta l'ombra dell'istesso cigno e vi ha cangiato il motto, che dice SIC COMES ESTO, per significarle ch'ella abbia così a seguire i vestigi del marito come quell'ombra segue il cigno.</p>
<p>Ora gli academici vanno tessendo diversi leggiadri componimenti in lode della virtuosa signora Costanza Carretta, con dissegno d'onorarla in Academia, e di presentarglieli raccolti in un vago e polito volume, dapoi che si saranno fatte le nozze tra lei e l'eccellente academico, il signor Bernardino Scozia.</p>
<p>Sogliono anco in morte d'alcuno degli academici farsi sessioni funebri in suo onore, con tanta gravità e mestizia che è maraviglia. Il che parimente s'osserva quando sopraviene la morte d'alcuno prencipe, come particolarmente dimostrano le fatiche loro passate nella morte di madama Margherita, nostra amatissima signora di gloriosa memoria, intitolate Le lagrime degli Illustrati. Si fanno parimente sessioni nella venuta de' prencipi o per qualche altro lieto avvenimento. E qui potrei raccontarvi molt'altre cose notabili, ma le tralascio per la brevità del tempo, sperando che al vostro ritorno di Francia ve ne potrete con vostro agio pienamente chiarire.</p></sp>
<sp><speaker>Cavaliere</speaker>
<p>Io m'imagino come riescano tutte queste cose in effetto, poiché solamente a raccontarle sono maravigliose, e vorrei pure innanzi alla mia partita aver grazia di trovarmi ad una publica sessione.</p></sp>
<sp><speaker>Annibale</speaker>
<p>Se voi restate qui domenica prossima, udirete una publica lezzione della sfera, per bocca del conte Teodoro Sangiorgio, il quale oltre alla singolare gravità e dolcezza, con che tiene attenti gli ascoltanti, suole discorrere di quelle cose le quali, secondo il detto del poeta:</p>
<p><quote rend="block">Levan da terra a ciel nostro intelletto.</quote></p></sp>
<sp><speaker>Cavaliere</speaker>
<p>Io voglio esservi ad ogni modo, per non perdere così bella occasione.</p></sp>
<sp><speaker>Annibale</speaker>
<p>Se vogliamo giungere compiutamente al fine della nostra giornata, non ci bisogna spendere più tempo intorno al discorso dell'Academia, della quale però io non sarei mai sazio di ragionare per l'affezzione che meritamente porto a quell'onorato collegio. Ristringiamoci dunque solamente a confermare che la conversazione de' letterati è di singolar giovamento e diletto, e genera infinito amore. Il che si dimostra con la favola di Narciso, il quale essendo prima senza compagnia, come vide l'imagine di se stesso nella fonte, se ne invaghì. E però non essendo alcuna cosa più simile a noi che la nostra imagine, si può ben dire che quando un dotto ama un altro dotto, niente altro amano ambidue che la lor propria imagine in altrui, e che questo lor amore, non altrimente che l'amor di se stesso, è perpetuo e infinito. Ora mi par bene che consideriamo quelle cose che riguardano la conversazione de' cittadini e forestieri.</p></sp>
<sp><speaker>Cavaliere</speaker>
<p>Poiché ci resta poco d'ora, sarà bene lasciar questo discorso come cosa poco necessaria e fuori de' communi accidenti.</p></sp>
<sp><speaker>Annibale</speaker>
<p>Ricordiamo almeno al cittadino che appartiene all'umanità sua di riguardare i forestieri con occhio pietoso, e considerare ch'essendo lontani dalla patria, dai parenti e dalle facultà loro, e privi di tutti quei commodi che abbiamo noi nelle proprie case, sono degni d'ogni aiuto e favore, e tanto più quei che si trovano in necessità, i quali chiunque riceve nel suo albergo, s'acquista albergo in cielo, e sappiamo che quest'opera è tanto grata a Dio che 'l porger solamente a bere un poco d'acqua fredda non è senza premio. E con tutto che le cose di qua giù non s'abbiano a porre in considerazione rispetto alla grandezza de' meriti divini, nondimeno diamoci a pensare quanto onore e quanto utile apporti il trattar cortesemente i forestieri, poiché non solamente acquistano credito nella lor patria quei che tengono aperte le lor case agli stranieri, ma senza uscir del cerchio del loro territorio, sono conosciuti e nominati con grande onore ne' paesi lontani, oltre che sono sicuri di trovare ne' loro pellegrinaggi amici, danari e aiuto in servigio loro.</p>
<p>Qui mi corrono per la mente molti cortesi cavalieri, ma fra gli altri do principal lode al signor Romano Arsago, vassallo dell'illustrissimo signor Vespasiano, della cui gentilezza verso i forestieri posso io per prova render testimonianza. Questo gentiluomo, conformandosi alla grandezza del suo nome, non si contenta di raccogliere gli stranieri suoi conoscenti, ma quelli ancora che non conosce, i quali tratta con le commodità come forestieri, con l'affetto come domestici e congiunti. Brievemente quanto ha, quanto è, quanto sa e quanto può, tutto dedica in onore e servigio loro, e sì come all'entrare li riceve con allegrezza, così all'uscire gli accompagna con le lagrime e li costringe, ovunque vadano, ad aver sempiterna memoria di lui.</p></sp>
<sp><speaker>Cavaliere</speaker>
<p>È ben grande sodisfazzione d'animo il vedersi stimato e carezzato da' parenti e dagli amici nella sua patria, ma è picciola in comparazione di quella che si riceve nel vedersi raccolto e onorato dove non si è appena conosciuto. Laonde con poca fatica metterete a me in cuore di pagar questo debito a' forestieri, perché avendo ricevute ne' miei disagi molte segnalate cortesie fuori di casa mia, mi sento oltremodo acceso a' servigi degli stranieri.</p></sp>
<sp><speaker>Annibale</speaker>
<p>Per questo io voleva dire che si mostrano sempre verso di loro più crudi e inumani quei che non uscirono mai fuori delle mura della patria, i quali per non aver provati di quei disagi e incommodi che si sentono fuori di casa, non considerano lo stato de' forestieri, né sono commossi da alcuna pietà verso di loro. Nel che commettono grande errore, perché verso gli stranieri conviene nonché usare di quei termini di cortesia e d'onore che s'usano fra cittadini, ma molto maggiori, essendo sentenza d'un filosofo che quando il pellegrino è privo d'amici e di parenti merita maggior compassione presso a Dio e presso agli uomini. E pertanto si vuole, conversando con essi, usar parole e atti pieni di rispetto, astenendosi dalle riprensioni e da quelle sicurtà che sono concesse fra cittadini, e più tosto tolerando e dissimulando i loro difetti; e conchiudono finalmente molti onorati uomini che non sia lecito fare ingiuria a' forestieri, quantunque ne diano cagione.</p></sp>
<sp><speaker>Cavaliere</speaker>
<p>Egli è bene il vero, ma bene spesso i stranieri sono poco stimati per colpa loro e per voler far più il domestico e 'l cittadino di quel che si convenga. Il che apporta loro e biasimo e danno.</p></sp>
<sp><speaker>Annibale</speaker>
<p>E per questo sarà carico del forestiero d'astenersi fuori della sua patria e nelle case altrui dalle soverchie curiosità e troppo sottili investigazioni, e gli converrà usare un certo rispetto e una modestia tale che venga ad invitarli e costringerli ad amarlo e a stimarlo degno di favore; perché sì come, spingendo avanti, sarà ributtato con vergogna, così tirandosi a dietro, sarà chiamato con onore. E bisogna poi ch'egli, conversando, usi quel medesimo contegno nelle parole e negli atti che a noi tocca usare verso di lui, sì che la conversazione riesca da amendue i lati aggradevole. Resta ora a ragionare della conversazione tra secolari e religiosi.</p></sp>
<sp><speaker>Cavaliere</speaker>
<p>Di questa vi potrete spedire con poche parole, conciosiaché a' tempi nostri non cade questa conversazione se non un giorno dell'anno, e di quel giorno una sola mez'ora, che si spende nella confessione de' peccati, dopo la quale si fugge anco, nonché la conversazione, ma la presenza del confessore.</p></sp>
<sp><speaker>Annibale</speaker>
<p>Di questa così rara conversazione, a cui ne date voi la colpa, a' religiosi o a' secolari?</p></sp>
<sp><speaker>Cavaliere</speaker>
<p>A' religiosi non si può dare, perché essi ne cercano, ma sì bene a noi che gli fuggiamo.</p></sp>
<sp><speaker>Annibale</speaker>
<p>Qual cagione credete voi che ci metta in questa fuga?</p></sp>
<sp><speaker>Cavaliere</speaker>
<p>Il diavolo, dal quale ci lasciamo persuadere che per qualche imperfezzione d'alcuno di loro, non s'abbiano a riverire né ad ubbidire.</p></sp>
<sp><speaker>Annibale</speaker>
<p>Fu dimandato a un sant'uomo se fosse lecito a' sacerdoti di questi tempi sacrificare ne' calici di legno, come facevano gli antichi, il quale non rispose altro se non che già i sacerdoti d'oro sacrificavano ne' calici di legno, ora i sacerdoti di legno sacrificano ne' calici d'oro. In confermazione di questa sentenza vi è quell'altra, che sono al mondo pochi sacerdoti e molti sacerdoti, cioè molti di nome e pochi d'opere. Ma a noi dee bastare che abbiano il nome e la dignità sacerdotale, e che Iddio ce gli abbia dati non perché siamo giudici delle loro azzioni, ma perché siamo osservatori de' lor comandamenti. Tuttavia, se mi è lecito il dirlo, quei ch'aborriscono la loro conversazione, hanno maggior peccato e danno ricetto nelle anime loro ad un maligno spirito nemico della religione e della fede di Cristo. Ma i veri catolici non possono negare che la conversazione de' religiosi non sia grandemente fruttuosa, percioché con la dottrina ci tengono diritti nella buona via, e con la sola gravità esteriore ci danno essempio di timore e di riverenza. Né ho mai trovato io alcun religioso di così mala fama, che con la sua conversazione non m'abbia più tosto accresciuto che rallentato l'animo al ben fare, e ho sempre tenuto per fermo che a qualunque conversa con essi, non possa avvenir altro che bene.</p>
<p>Si vuole adunque lasciare a Dio il giudicio della lor vita, e conversando con essi astenersi da parole e da atti profani, co' quali s'offende la dignità loro, anzi di Dio, e averli in continova riverenza, perché essi sono mezani fra Dio e noi, e vengono per la dignità loro addimandati nelle sacre lettere “sale della terra”, “luce del mondo”, “città edificata sopra un monte”, “lucerna posta sopra un candeliere illuminante tutti quei che sono nella casa di Dio”, “seme eletto”, “gente santa”, “popolo d'acquisizione”, e finalmente “stelle” e “angeli”. Onde tutti gli onori e tutti gli uffici che verso quelli si fanno, siamo certi di farli a Dio istesso.</p>
<p>Ben sapete all'incontro che a' religiosi appartiene, prima che reggere il popolo, di regger se medesimi, perché indarno s'affatica colui che cerca di ridrizzare l'ombra torta prima che radrizzare la verga che rende l'ombra tale. Nel conversare poi con secolari non debbono esser né troppo aspri né troppo facili, ma temperati fra la verga e 'l bastone, l'una per ferire e l'altro per sostentare. Oltre a ciò si astengono da quelle parole che possono recare o mal essempio o sospetto di mal composta mente, ricordandosi di quel detto che le ciancie de' laici sono bestemmie nella bocca de' cherici. E perciò hanno con le parole e co' costumi loro a riformar di continovo la vita nostra e invitarci a portar loro la debita riverenza, e brievemente a farsi conoscere più divoti, più giusti e più perfetti di noi. Perché se è vergogna che i mondani siano loro eguali, è molto maggiore che siano superiori; né vi è cosa che privi maggiormente la Chiesa di Dio del suo onore che 'l veder di miglior vita i secolari che i religiosi.</p>
<p>Sappiamo dunque che sì come sono constituiti in maggior dignità di quel che siamo noi, così vengono ristretti in maggior necessità di ben vivere, e dove i nostri errori agevolmente si cuoprono, quelli de' religiosi subitamente si manifestano per le piazze, per le contrade, per la città, e si registrano negli atti publichi, onde bisogna che si mostrino nella dottrina e nella bontà irreprensibili.</p></sp>
<sp><speaker>Cavaliere</speaker>
<p>Se ben mi torna a mente la divisione già da voi fatta delle maniere del conversare, non resta più altro a discorrere che della conversazione delle donne.</p></sp>
<sp><speaker>Annibale</speaker>
<p>Era ben giusta cosa che si riserbasse questo discorso nel fine, come alleviamento e ristoro della fatica da noi fatta nel lungo viaggio di questa giornata.</p></sp>
<sp><speaker>Cavaliere</speaker>
<p>Io dubito che ragionando di questa conversazione noi, invece di ristoro, non sentiamo maggiore stanchezza, o bisogna ben dire che sia molto differente il vostro gusto dal mio, posciaché stimai sempre nonché vana e inutile ma pericolosa e dannosa la conversazione delle donne. E se voi sentite alcuno spirito che contrasti a questa mia opinione, scongiuratelo e scacciatelo fuori in virtù di tre notabili sentenze, delle quali la prima è che se 'l mondo si potesse mantenere senza donne, la nostra conversazione non sarebbe punto lontana da Dio. La seconda, che non è cosa al mondo peggiore della donna, quantunque buona. La terza, che è migliore l'iniquità dell'uomo che la bontà della donna.</p></sp>
<sp><speaker>Annibale</speaker>
<p>Queste tre sentenze sono rivolte più tosto alla conservazione che alla distruzzione del mio spirito. E m'aveggo che voi non mirate se non la scorza. Ma se spingete l'acutezza del vostro intelletto infino alla midolla, troverete che non sono pronunciate in biasimo delle donne, ma in segno dell'incontinenza e della fragilità dell'uomo, il quale pecca più tosto conversando con donne di buona fama, che con uomini scelerati, conciosiaché conversando con usurari, con ladri, con adulteri, con maldicenti e con altri uomini di mala vita, non sarà così facile a lasciarsi tentare dalle loro sceleraggini, come conversando con donne, benché oneste, si sentirà commovere da lascivo e disordinato appetito. Il che si verifica con quel detto: tu non puoi essere né più dotto di David, né più forte di Sansone, né più saggio di Salomone, i quali con tutto ciò hanno peccato per donne.</p>
<p>Eccovi il vero succo delle sentenze da voi allegate, le quali torno a dire che sono atte più tosto a conservare che a distruggere il mio spirito, perché s'egli è il vero che la virtù consista nelle cose dure e malagevoli, io credo di far atto virtuoso avezzando i miei sentimenti a darsi pace e non turbarsi punto nel cospetto e nella conversazione delle donne, fra le quali ormai ho fatto l'abito di sentire la mia naturale tranquillità d'animo.</p></sp>
<sp><speaker>Cavaliere</speaker>
<p>La vostra filosofia vi ha per avventura talmente mortificato che potete promettere a voi stesso la costanza di quel filosofo, che fu tenuto da una donna per statua. Ma vi ricordo che questa virtù è data a pochi, e si trova che non pure agli uomini volgari, ma infino a' romiti è caduto l'ufficiuolo di mano e 'l calendaio da cintola allo aspetto delle donne.</p></sp>
<sp><speaker>Annibale</speaker>
<p>S'io non sono della regola di quel filosofo, non sono anco della leggierezza di coloro che s'inamorano, secondo il proverbio, sopra tutti i mercati, e che sono così dolci di sale, che nella vista delle donne si perdono e non si trovano più in loro medesimi, e tale è la pazzia loro, che qualunque o riso o cenno o altro atto, ch'una donna faccia a caso, se lo appropriano come fatto in lor favore; e pieni di mille vane speranze, se ne promettono mille piaceri, e corrono presso a tale che con l'animo è lontana molte miglia da loro.</p></sp>
<sp><speaker>Cavaliere</speaker>
<p>E questo è anco difetto delle donne, le quali si suol dire che sono simili alla morte, posciaché seguono chi le fugge e fuggono chi le chiama.</p></sp>
<sp><speaker>Annibale</speaker>
<p>Le donne oneste fuggono chi le segue, e le disoneste fuggono anco esse, se ben si lasciano giungere. Ma non fu mai alcuna così disonesta, che non si recasse a biasimo il seguir altri, e che non volesse prima esser richiesta, onde il difetto non è, come voi dite, della donna ma dell'uomo.</p></sp>
<sp><speaker>Cavaliere</speaker>
<p>Io vi saperei ben dire il perché, ma per degna cagione lo taccio.</p></sp>
<sp><speaker>Annibale</speaker>
<p>Oh, voi sete molto ribello delle donne.</p></sp>
<sp><speaker>Cavaliere</speaker>
<p>Ribello non sono, perché non giurai mai loro la fedeltà. E come si possono amar le donne, se così si chiamano dal danno che ne segue?</p></sp>
<sp><speaker>Annibale</speaker>
<p>Sì disse il Bembo le vecchie, ma le giovani così si chiamano dal giovamento, perché giovano.</p></sp>
<sp><speaker>Cavaliere</speaker>
<p>Forse le giovani sono più dannose che le vecchie.</p></sp>
<sp><speaker>Annibale</speaker>
<p>Ora conosco per qual verso voi pigliate questa conversazione, e vi rispondo che sono più dannose le vecchie, perché, secondo il volgar detto, la capra giovane mangia il sale e la vecchia mangia il sale e 'l sacco.</p></sp>
<sp><speaker>Cavaliere</speaker>
<p>Pigliatela pure da qual lato vi pare, che alla fine una per sei, l'altra per sette. E ricordatevi di colui ch'era in mezo d'una giovane e d'una vecchia, al quale la giovane cavava i capelli bianchi per farlo parere giovane, e la vecchia gli cavava i neri perché paresse vecchio, onde il meschino, per grazia d'amendue, rimase pelato. E così alla fine vi risolverete che siamo posti al mondo dalle donne per esser ruinati dalle donne. E perciò diceva un meschino che se ne moriva di mal francese: – Donna m'ha fatto e donna m'ha disfatto –. E certo che disfanno in due modi, se crediamo a quel gentil poeta che disse:</p>
<p><quote rend="block"><lg><l>Succia, Lesbia, la borsa e succia il core:</l>
<l>pazzo è chi compra con duo sangui amore.</l></lg></quote></p></sp>
<sp><speaker>Annibale</speaker>
<p>Questa non è la conversazione di cui abbiamo a ragionare, e mi pareva bene strana cosa che voi, come cavaliere, vi mostraste così nemico delle donne.</p></sp>
<sp><speaker>Cavaliere</speaker>
<p>Perdonatemi, ch'io la pigliava per altro verso, perché non così tosto voi proponeste di ragionar della conversazione delle donne, come io pensai che voi intendeste di quelle donne con le quali si giuoca alle braccia. Perché io credo che agli uomini e alle donne che ne fanno professione convenga anco saper i modi di conversare fra loro, per mantenersi lungamente in pace e amore. Ché quanto alle donne d'onore, ben sapete ch'egli è mio proprio e debito ufficio non solamente di riverirle, ma di sostenere e difendere non meno con la spada che con la lingua la riputazione loro. E quando a ciò fare non fossi astretto per debito, lo farei tuttavia per affezzione, essendo io sempre stato gelosissimo della grazia loro.</p></sp>
<sp><speaker>Annibale</speaker>
<p>Di quella conversazione che voi intendevate, noi non possiamo, salvo l'onor nostro, ragionare, e mi pare che siamo tenuti a distruggerla più tosto che ad edificarla, come indegna della civil conversazione. E perché non restiate sospeso, vorrei che meco veniste ora pensando che a niuna cosa è più inchinata la natura dell'uomo, che all'amore delle donne. Ma perché non pigliamo errore, ci conviene sapere che vi è una Venere in cielo e l'altra in terra. Questa è madre del lascivo, e quella dell'onesto amore. Quello non è altro ch'una passione accecatrice dell'animo, disviatrice dell'ingegno, ingrossatrice, anzi privatrice della memoria, dissipatrice delle terrene facultà, guastatrice delle forze del corpo, nemica della giovinezza e morte della vecchiezza, genitrice de' vizii, abitatrice de' vacui petti, cosa senza ragione, senza ordine e senza stabilità alcuna, vizio delle menti non sane, e sommergitrice dell'umana libertà. Brievemente, il suo principio è paura, il mezo peccato, il fine dolore e noia.</p></sp>
<sp><speaker>Cavaliere</speaker>
<p>Egli par bene che avete famigliarità col nostro Boccaccio, posciaché sete così ricordevole delle sue alte sentenze, alle quali si può aggiungere quella del poeta:</p>
<p><quote rend="block"><lg><l>Che la strada d'onore,</l>
<l>mai non lascia seguir chi troppo il crede.</l></lg></quote></p></sp>
<sp><speaker>Annibale</speaker>
<p>Anzi non vi ha cosa che più allontani l'uomo dall'aspetto divino e lo faccia cadere in bruttissimo errore. Dicalo l'invitto Ercole, vinto da quella cieca passione, la quale il portò fra le donnesche delizie a prender abito donnesco per acquistar l'amore d'una reina, per comandamento della quale s'acconciò a rivolgere i fusi e le lane con quelle roze mani, le quali avevano prima atterrati i mostri. Ma non poté già egli atterrare questo mostro d'amore, il quale è rassomigliato alla Chimera, che sì come questa ha il capo di leone, il ventre di capra, la coda di dragone, così egli viene con fierezza di leone, e nel mezo della lussuria della capra, e nel fine il veleno del dragone, che arreca la ruina e la morte.</p></sp>
<sp><speaker>Cavaliere</speaker>
<p>Io credo anco che le trasformazioni che con la sua bellezza faceva Medusa d'uomini in sassi e in bestie, non volsero altro inferire se non che tali divengono le persone intemperate.</p></sp>
<sp><speaker>Annibale</speaker>
<p>Diremo infine che quando questo amore ha fatto le radici nel cuore, si perde in un punto la robba, la fede, la fama, la virtù, il corpo e l'anima. Onde tutti quei che seguono questo pazzo e bestiale amore, s'hanno da introdurre nelle conversazioni delle donne impudiche e di mala vita, ma non sono già degni della presenza e del trattenimento dell'oneste e virtuose. Evvi poi l'amor celeste, il quale invaghito delle bellezze dell'animo, non potrei dire di quanti buoni e lodevoli effetti sia cagione, posciach'egli rende gli uomini affabili, discreti, politi, faticosi, pazienti, magnanimi, e come già disse un valoroso scrittore, spoglia gli uomini di rustichezza, li riduce con famigliarità in compagnia ne' conviti, nelle feste e negli spettacoli; è capitano e presidente, il qual porge mansuetudine, bandisce la fierezza, arreca la benivolenza, discaccia l'odio, ed è propizio, benefico, piacevole, studioso del bene, sprezzatore del male; nella fatica, nel timore, nel desiderio, nella favella, ottimo governatore, e finalmente dell'umana vita perfettissimo ornamento.</p></sp>
<sp><speaker>Cavaliere</speaker>
<p>Ben lo dice il poeta in persona d'Amore:</p>
<p><quote rend="block"><lg><l>Quanto ha del pellegrino e del gentile</l>
<l>da lei viene e da me.</l></lg></quote></p></sp>
<sp><speaker>Annibale</speaker>
<p>E nel vero se voi considerate la forma delle feste, de' giuochi e de' conviti, voi direte che tutte queste raunanze e questi spettacoli sarebbono freddi e insipidi senza l'intervenimento delle donne. E sì come gli uomini nel cospetto loro s'assottigliano l'intelletto e si sforzano con le parole, co' gesti e con tutte le maniere, di mostrarsi gelosissimi della benivolenza e della grazia loro, così potete pensare che, cessando questo oggetto, diverrebbono trascurati, incivili e manco pronti all'onorate imprese. E brievemente le donne sono quelle che tengono risvegliati e in continovo essercizio gli uomini, i quali non hanno mai lo spirito così languido e sonnacchioso che non si desti al solo nome delle donne. E vedete tale che, così tosto com'egli vede venir di lontano quella che principalmente egli ama, si raddrizza la camiscia intorno al collo, si racconcia la berretta in capo, si rassetta la cappa su le spalle, s'innalza sopra la punta del piede, si compone il volto e la vita, e par quasi che tutto si rinuovi per rendersi più grato alla sua vista, innanzi alla quale gli si muta il colore, gli esce il cuore del corpo per seguirla, e sente quasi trarsi della propria imagine.</p></sp>
<sp><speaker>Cavaliere</speaker>
<p>Questo medesimo usano le donne, le quali sarebbono per avventura meno polite e adorne, se non fossero stimolate dal desiderio d'aggradire agli uomini.</p></sp>
<sp><speaker>Annibale</speaker>
<p>Eccovi adunque che questo amore è non meno scambievole che onesto.</p></sp>
<sp><speaker>Cavaliere</speaker>
<p>S'egli fosse così onesto, come voi dite, voi non vedreste gli uomini mostrarsi più affezzionati alle belle che alle brutte, e più alle giovani che alle vecchie. E vedete pochi al mondo che si dilettino di queste anticaglie: dal che si può comprendere che amano più tosto il corpo che l'animo, e che l'amor loro è di quel terreno e vizioso, che già avete sbandito dalle buone compagnie.</p></sp>
<sp><speaker>Annibale</speaker>
<p>Questi medesimi segni fanno le donne verso gli uomini, e so che alcune su le feste grandemente s'attristano quando un fanciullo, o un vecchio, le conduce al ballo, sì come all'incontro si rallegrano tenendo per mano un giovane.</p></sp>
<sp><speaker>Cavaliere</speaker>
<p>A me pare che in questo abbiano gran ragione, perché i beneficii e i favori, sì come testimonia qualche savio, non s'hanno a fare né al fanciullo né al vecchio, perché l'uno se lo scorda e l'altro se ne muore prima che nasca l'occasione di riconoscerlo.</p></sp>
<sp><speaker>Annibale</speaker>
<p>Questa non è già la cagione che le muove ad appigliarsi più volentieri a' giovani. E perché non resti alcuna confusione negli animi nostri, abbiamo a considerare che amore è desiderio di bellezza, e che la bellezza è di tre sorti, cioè d'animo e di corpo e di voce. La prima si comprende con la mente, la seconda con gli occhi, la terza con l'orecchie, onde si dice che le tre Grazie rappresentano queste tre parti. Mentre adunque l'amore è guidato solamente dagli occhi, dall'orecchie e dalla mente, egli è veramente onesto, e bisogna che i saggi amanti si contentino di goder solamente questi frutti senza pensar più avanti.</p></sp>
<sp><speaker>Cavaliere</speaker>
<p>Così credo che volesse intendere il poeta quando disse:</p>
<p><quote rend="block">Ultima speme de' cortesi amanti.</quote></p></sp>
<sp><speaker>Annibale</speaker>
<p>E per lo contrario non si può più chiamar onesto, né merita nome d'amore ma di rabbia e di libidine, quando è sospinto da altri sensi. Or diamoci a pensare che naturalmente gli animi nostri sono più inchinati dove conoscono esser maggior numero di bellezze. E perciò non è maraviglia se gli uomini per la maggior parte si ritirano più volentieri verso le belle e giovani, che verso le brutte e vecchie, perché nelle giovani e nelle belle cadono communemente tutte e tre le bellezze, cioè dell'animo, del corpo e della voce, dove le brutte e le vecchie sono manchevoli d'una di queste bellezze, che è quella del corpo, la quale nella brutta manca per natura e nella vecchia per lunghezza di tempo.</p>
<p>E questa medesima ragione ci farà restar anco di maravigliarci se le donne, che già ho detto, tengono più conto su le feste de' giovani che de' fanciulli o de' vecchi, perché nei fanciulli non si vede altra bellezza che quella del corpo, e mancano loro l'altre due, che sono quella della voce, la quale consiste nel ragionar con dolcezza e con eloquenza, e quella dell'animo, la quale si scopre nell'intelligenza e nell'opere virtuose, che in essi non possono esser mature. E ne' vecchi non mirano se non quella dell'animo e della voce, e vi manca quella del corpo, la quale è, come già abbiamo detto, consumata dal tempo; ma ne' giovani si trovano perlopiù le già dette tre bellezze congiunte.</p>
<p>E con tutto che questa inclinazione sia commune agli uomini e alle donne, nondimeno voi vedete che si trovano alcuni uomini i quali s'invaghiscono più tosto di donna vecchia che di giovane, e di brutta che di bella. E questo medesimo usano alcune donne, alle quali sono oltremodo cari certi uomini privi in tutto di bellezza di corpo e deformi, ma felicemente dotati di virtù, di piacevolezza e di valore. Né questo si potrà dir capriccio o mancamento di giudicio, perché bisogna dire che la donna disposta ad amare un uomo deforme, faccia naturalmente poca stima di quella bellezza esteriore, e si sia condotta ad amarlo o per la bellezza della voce o per la bellezza dell'animo, e così faccia l'uomo verso la donna.</p>
<p>Né ci dee parere strano che alcuni amanti, quanto più invecchiano, ed essi e le amate loro, tanto più siano ardenti in amarle, anzi abbiamo a giudicarlo più perfetto amore, perché nell'amata, quanto più s'invecchia, tanto più crescono e maturano le bellezze dell'animo suo, e nell'amante, quanto più s'invecchia, tanto più cresce il conoscimento delle bellezze di lei, e conseguentemente più s'accresce l'amor suo.</p>
<p>Ma perché l'intento mio principale non è di discorrere dell'amore ma della conversazione delle donne, ci basterà solamente di sapere che non è alcuno così da poco e così Cimone, il quale amando non si risvegli e non divenga savio, e non si senta dall'onesto amore e dalla gentil conversazione delle donne infiammato di virtuosi e celesti pensieri, e che oltre a molti lodevoli studi non sia chiamato a quello della poesia. E di qui nacque che, vantandosi Apollo d'essere stato cagione dell'opera d'un poeta ripiena d'amorosi concetti, Venere gli si oppose dicendo che quel poeta sarebbe rimaso mutolo, se non era risvegliato dal fuoco di suo figliuolo.</p></sp>
<sp><speaker>Cavaliere</speaker>
<p>Che amore faccia apprender gli uomini a lavorare al torno della poesia, lo dimostrò il Petrarca dove dice:</p>
<p><quote rend="block">Amor alzando il mio debile stile;</quote></p>
<p>e un altro poeta che disse:</p>
<p><quote rend="block">Questa fanciulla il nostro ingegno affina.</quote></p></sp>
<sp><speaker>Annibale</speaker>
<p>Quanto alla conversazione delle donne hanno tutti gli uomini a ricordarsi che a quelle è dovuto ogni onore e riverenza, e che Romulo fece un editto che alle donne concedessero gli uomini il primo luogo. E come che ciascuno pigli volentieri l'impresa di servirne una e di proporsela come guida in tutte le sue azzioni, nondimeno non resterà di rendere onore e riverenza a tutte le donne e mostrarsi con la lingua e con l'opere vago della grazia loro, astenendosi all'incontro dal fare o dire mai cosa in biasimo o dispregio loro. Perché non è atto che renda l'uomo più disonorato e infame di questo, né solamente perde il credito, ma par quasi che non possa condurre a buon fine alcuna impresa colui che per sua sciagura si trova in mala considerazione e in disgrazia delle donne, i cui voti contrarii gli apportano infelice augurio, né lo lasciano mai più viver contento. Onde conviene essercitar sempre la lingua in lodarle, non le biasimando mai né in palese né in secreto, né per sdegno né in atto di confidenza.</p></sp>
<sp><speaker>Cavaliere</speaker>
<p>Io credo che non sia cosa al mondo più malagevole che 'l rimovere una sinistra opinione ch'una volta sia entrata nella mente delle donne.</p></sp>
<sp><speaker>Annibale</speaker>
<p>Ben sapete che sono facili a pigliar l'impressione e difficili a lasciarla.</p></sp>
<sp><speaker>Cavaliere</speaker>
<p>Se ciò non fosse, non si sarebbe affaticato il poeta nel cumulare tante imprecazioni insieme, come egli fece per sgannar la sua donna con quella canzone:</p>
<p><quote rend="block">S'io 'l dissi mai.</quote></p></sp>
<sp><speaker>Annibale</speaker>
<p>Or come il biasimarle è uno accenderle di sdegno, così possiamo credere che non vi è istrumento più acconcio ad infiammarle d'amore, che 'l raccontare le lodi e i meriti loro; e per questa cagione ho conosciute molte donne più favorevoli a' professori di lettere e di poesia che agli altri. Appresso a questi avvertimenti, ha da fuggire chi conversa con le donne, le contese e lo studio di prevalere ne' ragionamenti, perché con queste maniere pertinaci non si guadagna altro di più che la malivolenza loro, sì che bisogna piegare discretamente nelle opinioni loro. Ma voglio finirla conchiudendo che non si può commettere errore nell'onorarle, nel servirle e nell'usare segni di discretezza e d'umiltà, e nel far ogni gran cosa per aquistare il loro amore. Conviene all'incontro alle donne considerare che non sarebbono gli uomini così pronti ad onorarle, s'esse parimente non usassero nel conversare di quei modi che convengono allo stato loro, e non ponessero studio nell'aggradire agli uomini. Al che fare è principalmente necessario l'astenersi da una di quelle cose dalle quali communemente non si astengono mai, voglio dire dall'abondanza delle parole.</p></sp>
<sp><speaker>Cavaliere</speaker>
<p>Non sapete il proverbio che tre donne fanno un mercato?</p></sp>
<sp><speaker>Annibale</speaker>
<p>Io so anco che si dice che dove è manco cuore, quivi è più lingua. E perciò è sommamente lodato nella donna quel silenzio che tanto l'adorna e che tanto accresce l'opinione della sua prudenza. Né solamente a lei appartiene usar questo ritegno della lingua, ma accompagnare le parole, il riso, gli sguardi e i portamenti della persona con quella grave e riverenda maestà che è propria d'una matrona. Il che dico perché sono al mondo infinite donne d'indubitata onestà, di singolare valore e di pellegrino intelletto, le quali se ben portano il nome di matrone, si dimostrano però esteriormente vane, licenziose e senza alcun contegno; e ne sono alcune le quali, quantunque vecchie, hanno gesti di fanciulle, e quantunque donne, usano della libertà degli uomini: con le quali maniere si diminuisce molto la dignità loro. Ma ho bene a dirvi che ve ne sono alcune altre, le quali pensando d'acquistar nome d'oneste e di farsi maggiormente stimare, si ritirano tanto in se stesse, che armandosi il volto d'una terribile fierezza, si fanno più tosto scorgere per orgogliose che per oneste, e invece d'amore s'acquistano malivolenza, anzi con quella austerità guastano e oscurano le doti dell'animo loro.</p></sp>
<sp><speaker>Cavaliere</speaker>
<p>Per questo dice il poeta:</p>
<p><quote rend="block">Ch'un soverchio orgoglio molte virtudi in bella donna asconde.</quote></p>
<p>E per certo sono in grande errore quelle che credono, usando fierezza, d'esser tenute più oneste, e non sanno che la bontà e la cortesia non repugnano punto all'onestà, ma sono più tosto sue dolci compagne.</p></sp>
<sp><speaker>Annibale</speaker>
<p>Io potrei qui raccontarvi assai donne della nostra città, le quali con la dolcezza degli sguardi, con la maestà della persona, con la sincerità delle parole, con la vivacità dell'intelletto, con la modestia de' portamenti e con la candidezza de' costumi, generano maraviglia e piacere nel conversare. Ma perché a nominarle tutte, secondo i loro meriti, mi mancherebbe il tempo, e a tacerne alcuna farei grande errore, io mi risolvo di mettere in campo l'essempio d'una sola (senza però esprimere il suo nome), sopra la quale, s'io non m'inganno, sono compiutamente dal cielo discese tutte queste grazie.</p></sp>
<sp><speaker>Cavaliere</speaker>
<p>Ella può ben chiamarsi gloriosa, e andarsene sopra tutte le donne altera.</p></sp>
<sp><speaker>Annibale</speaker>
<p>S'ella se ne chiamasse gloriosa e n'andasse altera, come voi dite, perderebbe gran parte delle grazie e della riputazione sua. Ma quel che sopra tutte l'altre cose costringe gli uomini ad ammirarla, è che per questi suoi onori e per queste eccellenze ella non si stima niente più di quel che facciano l'altre donne. E come persona, la quale portando sopra di sé cosa odorata rende piacere agli altri con la soavità dell'odore, ed essa nol sente, così pare ch'ella mostri di non conoscere se stessa, né di ravedersi de' tanti lumi co' quali accende e invaghisce gli animi gentili, e con questa umile e discreta maniera si essalta d'avantaggio e si fa rendere maggior onore.</p>
<p>Dico adunque che questa signora riesce nelle conversazioni singolare e pellegrina, percioché ella dispone tutte le sue nobili parti a formare una soavissima armonia. E primieramente con l'altezza delle parole s'accordano la suavità della voce e l'onestà de' concetti, sì che gli animi degli ascoltanti, ristretti da questi tre lacci, si sentono in un punto commovere e raffrenare. Sono poi così aggradevoli i ragionamenti, che allora cominciate ad attristarvi quando ella finisce di favellare, e vorreste ch'ella non fosse così mai stanca di dire, come voi non sareste mai sazio d'udire.</p>
<p>Insomma è tanto soave che vi pare che parlando taccia, sì come all'incontro tacendo parla, e fa col silenzio un'altra armonia, posciaché rimossa quell'ambizione, che a molte donne è commune, di voler rompere ad ognuno le parole in bocca, si ritira tutta in se stessa, e con un cuore tranquillo se ne sta intenta a' ragionamenti altrui. Oltre a ciò con la prontezza dell'intelletto ella accorda un certo grato rispetto, col quale nasconde la pompa e la vana persuasione, sì che mostrando quasi di non assicurarsi di quel che dica, scopre tuttavia la franchezza del suo pellegrino ingegno.</p>
<p>Seguono un dolce riso e un lieto sguardo, che vi rappresenterebbono una estrema e infinita gioia, senonché sono contemprati con una gravità della fronte e delle ciglia, che vi lascia in dubbio qual sia maggiore, o la maestà o la piacevolezza. E quando avviene che l'animo suo sia sospinto da qualche allegrezza, voi lo vedete tosto adombrato dal velo d'un aspetto pensoso. E se di dentro ella s'oscura per qualche malinconia, ecco che, per non recar noia, vi presenta negli occhi e nella fronte un certo sereno, che non lascia comprendere la sua contraria passione.</p>
<p>Aggiungetevi poi quest'altra divina armonia: che nel distribuire i tesori della grazia sua, ella ministra una tale giustizia verso tutti, che non vi è alcuno, né grande né mezano né infimo, che non confessi d'essere trattato convenevolmente da lei secondo il suo grado, e questo è suo principalissimo costume. Né pensate ch'ella in ciò usi estrema liberalità, anzi vi so dire ch'ella spende utilmente il suo danaio, percioché dove l'altre donne non possono con larghi favori appena acchetare l'animo altrui, ella fa in modo che tutti con poca mercede si chiamano grandemente guiderdonati; e brievemente ella mantiene un certo accordo e una certa misura, con la quale in un punto compiace ad altrui e salva il suo grado. E come che ad ogni sorte di persone dimostri sempre il viso benigno, ella però spiega più chiaramente i raggi della gentilezza e bontà sua verso gli uomini virtuosi, della cui conversazione prende maraviglioso diletto: il che è manifesto segno del virtuoso animo suo.</p>
<p>Ma vedete il gran torto che fa l'invidiosa fortuna agli spiriti gentili ed elevati, poiché non ha consentito di darle, sì come meritava, lo stato e la possanza di prencipessa, accioché avesse potuto così premiare e innalzare con degne dimostrazioni gli uomini virtuosi, come gli onora e riconosce con tutto l'affetto del suo cuore.</p>
<p>Io non vi potrei dire pienamente le doti di questa rarissima signora, ma per conchiudere il mio ragionamento, ella si potrebbe proporre per un essempio del quale avessero a servirsi tutte l'altre donne, per divenire grate e felici nelle conversazioni.</p></sp>
<sp><speaker>Cavaliere</speaker>
<p>O ch'io sono in tutto privo di giudicio, o ch'io m'indovino dove sia dirizzato questo vostro onorato discorso, il quale si conforma in tutte le parti alle virtù, alle grazie e ai meriti di quella ch'io penso; e penso di non ingannarmi, oltre che così mi fa credere la lunga famigliarità e servitù che avete con lei.</p></sp>
<sp><speaker>Annibale</speaker>
<p>Il mio discorso è d'una sola, nondimeno se tutte le donne di questa città l'udissero, ciascuna penserebbe d'essere quella. Ma voi potete così ingannarmi nel giudicare quale io intenda, come posso io ingannarvi nel giudicare quale intendiate voi. Ma vaglia in questo il silenzio fra noi e si contenti ciascuno di portare il suo pensiero nascosto.</p></sp>
<sp><speaker>Cavaliere</speaker>
<p>Così si faccia. Ma poiché avete stabilite le maniere della conversazione delle donne, e assegnato così alto essempio, io considero che forse non conviene agli uomini il pigliarsi questa conversazione per continovo essercizio, e che sia ufficio vostro il dichiarare come e a qual fine s'abbia a tenere la conversazione loro.</p></sp>
<sp><speaker>Annibale</speaker>
<p>Mi piace grandemente che con questa dimanda m'abbiate dato occasione di porre i dovuti termini alla conversazione delle donne, nonostante che questo sia fuori della nostra principale impresa. Dico adunque che due sono le sorti dell'ozio, cioè il vizioso e l'onesto. Chiamo ozio vizioso quel che nasce da viltà d'animo, e che fa ritirare l'uomo dalle vigilie, dagli studi, dalle fatiche e da tutte le lodevoli operazioni, e che è proprio di coloro che sono inutili al mondo e temono il sole e la pioggia, né ad altro sono rivolti che ai pensieri accidiosi e al sacrificio di Venere e Bacco.</p></sp>
<sp><speaker>Cavaliere</speaker>
<p>Non l'intende già così un fratello del sarto che m'ha vestito oggi, il quale discorrendomi delle cose sue, mi diceva che ha quattro fratelli, de' quali tre vivono, come esso, del proprio sudore, ma ch'un di loro non vuole lavorare, e se ne va tuttodì a spasso, con dire che quattro poltroni possono ben pascere e sostentare un uomo da bene, quasi voglia inferire che 'l lavorare sia cosa da poltrone e lo stare in ozio sia atto da uomo da bene. Or pensate quanti uomini da bene sono al mondo, secondo il sentimento di costui, i quali sono del continovo occupati nell'andare a solazzo.</p></sp>
<sp><speaker>Annibale</speaker>
<p>Questi possono ben dire che hanno ricevuta la loro mercede, e poiché conseguiscono il piacere dell'ozio, non accade che sperino il premio delle virtù. Ma non pensate che, se ben sono oziosi di corpo, abbiano però l'animo tranquillo, anzi si cruciano d'avantaggio e sono consumati dalla ruggine dell'ozio, e non sapendo dispensarlo, hanno più impaccio in quell'ozio che i negozianti nel lor negozio.</p>
<p>Questo ozio vile è cagione non solamente di vani e lascivi pensieri, ma eziandio di mala vita. E però soleva dir Catone che gli uomini col far nulla imparano a far male. Aggiungetevi poi che sono odiosi al mondo e anco a Dio, il quale si sdegna grandemente quando un da poco e accidioso gli chiede aiuto. Sappiamo ch'egli maledisse il fico, che aveva le foglie senza frutto, onde hanno a ricordarsi tutti gli oziosi che non vi è cosa la quale contrasti più all'onore che l'ozio e le delicatezze, e che non si può veramente dir vivo colui il quale a niuno vive. E se disconviene il passare oziosamente il tempo agli ignoranti, è molto più biasimevole agli intendenti, perché si dice che gravemente pecca chi sa far bene e non lo fa, e che fa assai del male chi non fa niente di bene.</p>
<p>Ma perché io non ho né pensiero né ozio di parlare di questi oziosi, io me ne vengo all'ozio onesto, che è proprio degli uomini valorosi, e dico che tutti i negozii apportano seco fatica e stanchezza, onde bisogna usar a luogo e tempo per medicina il riposo e 'l piacere, i quali sono tanto necessarii alla vita nostra che senza essi non potrebbe lungamente durare. E perciò è cosa giusta e sopra modo necessaria il darsi alcuna volta riposo e richiamare l'anima da' gravi e continovi pensieri, imitando in ciò l'essempio dell'invitto Ercole, il quale per ristoro delle sue fatiche si mescolava e tratteneva alcuna volta con fanciulli, e con essi scherzava come fanciullo; e anco del re Agesilao, il quale non si recava a vergogna, dopo le sue noiose cure, di cavalcar una canna in compagnia d'un suo figliuolino.</p>
<p>Insomma la vita nostra a guisa di stromenti musici, or col tirare, or col rallentare le corde, diviene più soave. E se riguardiamo bene a dentro quei publici e solenni giuochi che anticamente facevano fare i prencipi, conosceremo che non erano tanto per gloria loro, quanto perché gli uomini dopo quello spettacolo ritornassero con maggiore allegrezza ad affaticarsi.</p></sp>
<sp><speaker>Cavaliere</speaker>
<p>Io conosco ab experto che non vi è cosa che mi consumi più la vita e che più mi cavi la bambaggia del farsetto, che i continovi negozii. E se ne' miei particolari io m'affliggo, io non solamente m'affliggo, ma perdo quasi gli spiriti vitali in quelli di mio patrone, ne' quali, come potete pensare, sono costretto per onore e per debito a farvi dentro un abito malinconico; e son certo che già vi avrei lasciata la pelle, senonché mi sforzo pure alcuna volta di riconfortarmi con qualche onesto passatempo.</p></sp>
<sp><speaker>Annibale</speaker>
<p>Con tutto che sia onesto, utile e necessario questo ozio, non è però che non vi si ricerchi un certo termine, oltre al quale non è lecito passare, percioché non siamo generati dalla natura in maniera che abbiamo a parere nati al giuoco e al piacere, ma più tosto alla severità e allo studio delle cose gravi.</p></sp>
<sp><speaker>Cavaliere</speaker>
<p>Voi volete proporre questo ozio non come vivanda per notrimento, ma più tosto come insalata per assottigliar l'appetito o come confetto per suggellare lo stomaco, e concedete tanto l'ozio quanto basta ad innanimarci e a confortarci nelle fatiche, e volete che si giuochi per vivere ma non si viva per giuocare.</p></sp>
<sp><speaker>Annibale</speaker>
<p>Così l'intendo, perché chi non si contenesse mai da' piaceri e solazzi, e volesse col far nulla servire in ogni tempo, d'ozioso spettatore diverrebbe intemperato. Quindi è che anticamente fu proposta dai savii la gimnastica e la musica per due principali colonne necessarie al sostenimento della vita, perché sì come l'essercizio del saltare e del lottare rende l'uomo feroce, così la musica lo addolcisce, ma tutt'e due insieme compongono e contemprano bene l'animo e i costumi. Poiché adunque nella conversazione delle donne si trova principalmente quell'ozio onesto, il quale è atto a sollevarci dalle gravi passioni che ci opprimono il cuore, bisogna anco avvertire che lo starvi continovamente involto non sia cagione di stemperare l'animo e di liquefarlo in modo che venga a perdere quell'ardire che è proprio dell'uomo, per la qual cosa si avrà ad usare non per cibo ordinario, come voi dite, ma per un ristorativo della vita, avendo riguardo a quell'antico detto che bisogna gustare il mele con la punta delle dita. E per finirla si procederà in maniera che si possa dire d'essere stato infin nella foce di Scilla o d'aver bevuto alla coppa di Circe senza essersi sommerso né trasformato.</p></sp>
<sp><speaker>Cavaliere</speaker>
<p>Ancora che questo onesto ozio vaglia, come voi dite, a sollevare l'animo oppresso, non è però che molte volte in questa sorte d'ozio non cadano ragionamenti, ne' quali conviene mettere studio e aguzzare lo spirito in maniera che, invece di riposare, egli talora s'affatica più che dentro i negozii.</p></sp>
<sp><speaker>Annibale</speaker>
<p>Io stimo che non vi sia alcuno onesto ozio, il quale non abbia congiunto l'essercizio dell'animo overo del corpo, anzi è sentenza de' savii che al godimento dell'ozio è necessario l'apprendere e l'ammaestrarsi in alcune cose. E però voi vedete che quantunque la musica sia stata introdotta per ozio e per diletto dell'animo, nondimeno ella non s'impara a caso, ma a scienza, intorno alla quale bisogna essercitare l'intelletto, sì come nel giuoco degli scacchi e in altri simili. All'incontro noi usiamo, dopo l'aver consumata gran parte del giorno negli studi delle lettere o ne' servigi publichi o privati, d'andarcene, o soli o accompagnati, per lo spazio d'un'ora a diporto, dove se bene essercitiamo il corpo caminando e l'animo ragionando, nondimeno tutto quel tempo s'attribuisce all'ozio, perché è speso principalmente a fine di sottrarre l'animo da' negozii e da' pensieri più gravi.</p></sp>
<sp><speaker>Cavaliere</speaker>
<p>Voi mi fate ora tornare a mente l'essempio de' contadini, i quali avendo zappato tutta la settimana, consumano poi il giorno della festa nel ballare alla disperata, nel qual giorno solo si cavano più sudore di quel che facciano in tutti gli altri. E con tutto ciò si ha, secondo l'opinione vostra, a conchiudere che quello sia ozio.</p>
<p>Non si può dir altrimente, perché se bene essercitano meno il corpo zappando che ballando, nondimeno fanno quello con noia e questo con tanto piacere, che tornano il dì seguente con maggiore gagliardia al maneggio della zappa. E se non volete altro, io confesso d'essere in questa parte della natura de' contadini, perché trovandomi faticato dal continovo essercizio ch'io faccio tutto il giorno, ora a piè ora a cavallo, nella cura degli infermi, io verso la sera, per ozio e per alleviamento de' miei fastidi, me ne camino bene spesso in compagnia di vostro fratello o d'altri lo spazio poco meno d'un miglio fuori della città, nella qual fatica io prendo maraviglioso riposo e riscuoto il mio languido e smarrito spirito.</p>
<p>Per la qual cosa voi intendete come tutto quel tempo che si spende principalmente per piacere, si ha da porre sotto il nome dell'ozio, nonostante che vi concorra qualche essercizio o d'animo o di corpo. Egli è ben vero che quest'ozio perde il suo nome, quando è convertito in essercizio continovo, senza fare altra professione, onde non si potrà chiamare ozio quello d'un maestro di musica che stando tutto il dì a sedere insegni a cantare o sonare.</p>
<p>Al che per avventura avendo riguardo Filippo re di Macedonia, riprese Alessandro Magno suo figliuolo, dicendogli che si doveva vergognare di sapere così ben cantare; il che io considero che dicesse non tanto per biasimo della musica (la qual pare che disconvenga al prencipe per quel proverbio: Giove non canta né suona), quanto perché avendone tanta contentezza, mostrava quasi che fosse sua professione e che avesse il pensiero poco rivolto a quelle cose che principalmente appartenevano alla sua grandezza. Il che si conforma con l'essempio d'un cittadino, il quale fu privato da Domiziano imperatore del suo consiglio, perché danzava troppo maestrevolmente.</p>
<p>E perciò da questi essempi possiamo conoscere che non bisogna anco perdersi in questo onesto e virtuoso ozio, e che s'hanno a costituire i suoi legitimi termini, e che bisogna alla fine tanto valersene quanto basta al sollevamento dell'animo.</p></sp>
<sp><speaker>Cavaliere</speaker>
<p>Io credo che fra i molti diporti e piaceri per mezo de' quali si rasserenano oltremodo gli spiriti, tengano il primo luogo quei conviti non già sontuosi ma facili e famigliari, che sono proposti da un poeta per beatitudine della vita.</p></sp>
<sp><speaker>Annibale</speaker>
<p>Sì come i conviti solenni sono pieni di strepito e di confusione, così i privati sono pieni d'amore e di quiete, e come quelli con la diversità e delicatezza delle vivande invitano le persone al diletto e alla sazietà del corpo, così questi con la parsimonia le tengono rivolte alla consolazione dell'animo.</p></sp>
<sp><speaker>Cavaliere</speaker>
<p>Io non mi posso saziare di benedire e predicare l'umanissimo costume di Francia, dove i parenti, gli amici e i vicini s'accordano a portare ciascuno la sua porzione ordinaria ora in casa di questo, ora di quello, dove senza alcuna gravezza di spesa e con diverso e più commodo apparecchio, lasciando fuori della porta tutti i loro noiosi pensieri, si godono lietamente quella cena con una maravigliosa carità e concordia.</p></sp>
<sp><speaker>Annibale</speaker>
<p>Per certo è degna di lode questa gentilissima usanza. E se talora nel fare viaggio riceviamo sopra l'osterie grande consolazione, discorrendo a tavola con persone sconosciute, pensate quanto sia maggiore il piacere che risulta dai conviti de' parenti e cari amici.</p></sp>
<sp><speaker>Cavaliere</speaker>
<p>Io credo anco che in questa sorte di trattenimenti si ricerchino le sue leggi e i suoi costumi, onde aspetto che di ciò facciate alcuna menzione.</p></sp>
<sp><speaker>Annibale</speaker>
<p>Non hanno mancato alcuni valorosi scrittori di proporre molte utili maniere, appartenenti alla conversazione de' conviti. Ma questi sono i principali: che 'l convito dee cominciare dalla Grazie e finire nelle Muse, cioè che 'l numero de' convitati non sia minore di tre né maggiore di nove; che i convitati non mostrino né copia né inopia di parole, percioché si suol dire che l'eloquenza è da piazza e 'l silenzio da camera. Ma se è persona poco intendente, usi più tosto il silenzio, accostandosi al detto d'un filosofo, il quale avendo presso di sé a tavola un che non parlava, gli disse: – Se tu sei sciocco, fai atto da savio, se sei savio, fai atto da sciocco –.</p>
<p>Oltre a ciò che alcuno non faccia professione di parlare egli solo, perché non è cosa onesta né commoda, e sì come del vino, così de' ragionamenti hanno da essere tutti partecipi; che i ragionamenti siano piacevoli, e di quelle cose delle quali non si ha tempo di parlare fuori di casa, mentre s'attende a' negozii, e se sia possibile, abbiano con la piacevolezza congiunta l'utilità; e come che disconvenga fra gli uomini soli, è però più disdicevole fra le donne il parlare di cose dubbiose e intricate, con le quali si rendono malinconici gli ascoltanti.</p>
<p>E però si racconta ch'essendo stimolato un certo oratore a volere ragionare a tavola dell'eloquenza, rispose: – Quelle cose che richiede il luogo e 'l tempo presente io non le so, e quelle ch'io so non sono convenevoli al tempo e luogo presente –.</p>
<p>Finalmente essendo ridotti insieme i convitati, in segno di benivolenza, hanno a fuggire sopra ogn'altra cosa non solamente le contese, ma il parlare troppo libero, il che disconviene più a tavola che altrove, perché dà sospetto di cervello riscaldato dal vino, e si viene ad imitare certi cani da cocina, i quali nella caccia fuggono e presso la tavola sono arditi. Io poi concorro nell'opinione vostra, che non vi sia alcuna più utile né più dolce conversazione di questa, e so che alcuni filosofi conchiusero che fosse ben il lasciare scritti a' posteri i ragionamenti passati a tavola fra gentili spiriti come cosa oltremodo essemplare e giovevole. Ed è ben da credere che lo spirito, in virtù del vino discretamente bevuto e della grata compagnia, ci sciolga da tutti i gravosi pensieri e acquistando la sua libertà discorra più dirittamente e con maggiore sicurezza.</p></sp>
<sp><speaker>Cavaliere</speaker>
<p>Intendo che l'anno passato si fecero in questa città alcuni di questi famigliari conviti, dove si trovarono certe onorate dame, e fra loro l'illustrissimo signor Vespasiano Gonzaga con altri, fra i quali passarono alcuni discorsi e giuochi non meno onesti che piacevoli.</p></sp>
<sp><speaker>Annibale</speaker>
<p>Di questi io ne ho pieno ragguaglio per bocca del cavalier Botazzo, che vi fu presente e gli ha fedelmente registrati nella sua felice memoria, e sono ben degni ch'egli, o altro polito scrittore, li ponga in luce a beneficio del mondo.</p></sp>
<sp><speaker>Cavaliere</speaker>
<p>Io mi recherò a compiuto favore, se vi contenterete, avanti la mia partenza, di darmene qualche ragguaglio.</p></sp>
<sp><speaker>Annibale</speaker>
<p>Io non mancherò domani, dopo il ragionamento della conversazione domestica, se ci avanzerà tempo, di sodisfare in ciò al desiderio vostro, o ne discorreremo almeno il dì seguente.</p></sp>
<sp><speaker>Cavaliere</speaker>
<p>Accetto questa grata cortesia. E fra tanto vi prego che non mi lasciate uscir della memoria vostra.</p></sp>
<sp><speaker>Annibale</speaker>
<p>Sappiate che sì come oggi stando in casa siamo andati fuori, così ora andando fuori resterò in casa con voi, dal quale non mi posso disciogliere con lo spirito.</p>
<p>Io ancora farò sì dal mio lato che questo nodo sia perpetuo e indissolubile.</p></sp></div1>
<div1 type="sezione"><head>LIBRO TERZO</head>
<argument><p>Si dichiarano i modi che s'hanno a serbare nella domestca conversazione tra marito e moglie, tra padre e figliuolo, tra fratello e fratello, tra patrone e servitore.</p></argument>
<sp><speaker>Annibale</speaker>
<p>Io non ebbi ieri così tosto il piè fuori di casa vostra, come presentate mi furono lettere d'un medico di questo paese, e mio singolare amico, il quale significandomi d'aver preso moglie in Genova, m'invita a far quel viaggio, così per essere presente alle sue nozze, come per vedere una città cotanto magnifica. Ma perché io posso veder Genova e quel gentiluomo sempre ch'io voglio, e 'l veder voi non mi sarà concesso ogni giorno, ho mandata una lettera a far per me i ringraziamenti e le scuse convenevoli, e ho trattenuto qui l'auttore della lettera per servirvi, signor Cavaliere, e per riconfortarmi nella vista dell'amata presenza vostra, della cui perdita tutta Genova non basterebbe a ristorarmi.</p></sp>
<sp><speaker>Cavaliere</speaker>
<p>Voi mi fate, signor Annibale, con queste parole sentire due gran dolori e un estremo piacere, percioché l'amor del prossimo è cagione ch'io compatisca con esso voi, intendendo che per me abbiate tolto a voi stesso il piacere che vi era apparecchiato nelle nozze d'un caro amico e nella vista d'una famosa città, e compatisco con lui che abbia a restare ingannato della sua dolce aspettazione. Tuttavia l'amor di me stesso ha così gran forza, che queste compassioni cedono alla fine alla maravigliosa contentezza ch'io ricevo nel vedere che abbiate piegato più tosto al favor mio ch'al suo. Ma s'egli risaprà mai questa parzialità, dubito che non gli si diminuisca un poco di quell'amore che vi porta, e non dia a me più d'una maledizzione. Il che per la parte mia gli perdono, sperando che alla fine, come giudicioso, conoscerà che vi era lecito il pigliare sicurtà con l'amico vecchio per sodisfare al nuovo: di che quanto posso comendo la discrezione vostra e sommamente ve ne ringrazio, pregandovi che con la copia de' vostri dolci, onorati e giovevoli discorsi vogliate tuttavia arricchire il mio povero intelletto, accioché sostentando io con veri fondamenti la cortese opinione che di me avete, io mi faccia degno della lode che mi date, e stimi più me stesso che tutta la magnificenza di Genova.</p></sp>
<sp><speaker>Annibale</speaker>
<p>S'egli è il vero che 'l vostro valore riceva accrescimento da' miei discorsi, egli è anco il vero che i miei discorsi pigliano qualità dalle vostre ingegnose dimande. Ma per ritornare ormai al fatto nostro, abbiamo oggi, secondo l'ordine posto ieri tra noi, a ragionare della conversazione domestica, cioè di casa, la quale ridurremo parimente sotto i capi della lingua e de' costumi.</p></sp>
<sp><speaker>Cavaliere</speaker>
<p>Questa conversazione domestica, per quel ch'io sento, appartiene all'economica, e però avrei creduto che la doveste porre sotto altro capo che sotto quello de' costumi, i quali servono all'etica.</p></sp>
<sp><speaker>Annibale</speaker>
<p>Sappiate che l'etica apre la strada all'economica, e che a governare bene una famiglia sono principalmente necessarii i costumi. Tuttavia non lascio di dirvi che nel discorso d'oggi io non voglio stendermi a ragionare de' modi di governare bene una casa, e come il padre di famiglia abbia a provedere delle cose appartenenti al vivere, al vestire, all'entrate, alle spese, agli edificii, all'agricoltura e alla conservazione delle sue facultà, ma intendo di ragionare delle maniere particolari che hanno a serbare quelli di casa nel conversare fra loro. E per venire al punto, io dico che cade comunemente la conversazione di casa o tra 'l marito e la moglie, o tra 'l padre e 'l figliuolo, o tra 'l fratello e 'l fratello, o tra 'l patrone e 'l servitore. In questi quattro capi sarà ristretto tutto il nostro discorso.</p></sp>
<sp><speaker>Cavaliere</speaker>
<p>Io aspettava che questa divisione fosse alquanto più ampia, perché trovandosi anco nelle famiglie il zio e 'l nipote, il socero e 'l genero, la socera e la nuora, i cognati, i cugini, e altri congiunti, a me pare ch'essa divisione si possa dire manchevole.</p></sp>
<sp><speaker>Annibale</speaker>
<p>Sì come sotto il nome del padre e del figliuolo ho compreso la madre e la figliuola, e sotto il nome de' fratelli ho voluto ridurre le sorelle, e sotto la voce del patrone e del servitore ho inteso la patrona e la serva, così io presuppongo che 'l zio, il socero e anco il maestro o governatore, tengano il luogo del padre; e 'l genero, la nuora e 'l discepolo siano in vece del figliuolo; e i cugini e cognati s'abbiano per fratelli, sì che non mi pare che la divisione abbia difetto, né ricerchi che vi si aggiungano cose soverchie.</p>
<p>E poiché la principal conversazione avviene per mezo delle nozze, conciosiaché le città non possono esser senza famiglie, e la famiglia non è compiuta senza il marito e la moglie, entriamo in campo, e alla marital conversazione diamo principio, posciaché questo primo onore le si dee non solamente perché ella è prima in ordine, ma perché non vi è alcuna conversazione più conforme alla natura che questa del maschio e della femina.</p></sp>
<sp><speaker>Cavaliere</speaker>
<p>Ancora che 'l nostro proponimento sia di trattare della conversazione fra 'l marito e la moglie, avrei però per bene che mi diceste prima ciò che giudicate convenirsi a chi voglia pigliare moglie.</p></sp>
<sp><speaker>Annibale</speaker>
<p>Non mi dispiace il vostro aviso, e forse che questo ragionamento avrà virtù di destar negli animi nostri l'appetito della moglie.</p></sp>
<sp><speaker>Cavaliere</speaker>
<p>Ho udito dire che sopraviene talora per accidente un certo appetito, che voi medici chiamate mendoso, al quale vietate il cibo. Se a me dunque sopravenisse per caso questo appetito di moglie, io per la parte mia non lo curerò con altro che con l'astinenza, ricordandomi della gran lode che dava un filosofo a coloro i quali, avendo volontà di navigare, non navigavano, d'amministrar republiche, non le amministravano, di pigliare moglie, non la pigliavano. Overo farò come quell'altro, il quale sollecitato dalla madre a volere pigliare moglie, le rispose che non era ancor tempo, e pochi mesi dopoi importunato ancora in questo, le rispose che non era più tempo.</p></sp>
<sp><speaker>Annibale</speaker>
<p>Sono alcuni uomini tanto svogliati e di così delicato stomaco, che non sanno mai quel che si vogliano, e dispiaciono loro tutte le condizioni umane. Ma ben sapete che l'uomo saggio e ben risoluto s'acconcia con lieto animo ad ogni sorte di vita, e particolarmente non si lascia uscir di capo quella sentenza, che è cosa nefanda il voler spontaneamente privar se stesso d'immortalità, e che di questa si spoglia chi non procura d'aver moglie e figliuoli. Il che si conferma con l'opinione di quel cittadino romano che disse: – Se noi potessimo vivere senza moglie, saremmo tutti liberi da quel fastidio, ma poiché la natura ha talmente disposto che né con esse commodamente né senza esse in alcun modo si può vivere, ci dobbiamo rivolgere più tosto alla perpetua salute che ad un brieve piacere –.</p></sp>
<sp><speaker>Cavaliere</speaker>
<p>Voi volete conchiudere che la moglie è un male necessario?</p></sp>
<sp><speaker>Annibale</speaker>
<p>Io non dico perciò che a tutti stia bene la moglie a lato, anzi cominciando da questo capo, io la vieto a molte persone, e vi dico che molte sono le cagioni, o vogliamo dire occasioni, per le quali il diavolo, nemico della pace, s'interpone fra marito e moglie; e non solamente fa riuscire infelice il matrimonio, ma mette in ruina diverse case e famiglie.</p></sp>
<sp><speaker>Cavaliere</speaker>
<p>Queste cagioni desidero appunto di sapere.</p></sp>
<sp><speaker>Annibale</speaker>
<p>Chi volesse ricercarle tutte compiutamente ne troverebbe assai. Tuttavia me ne vengono in mente tre principali, da non tacere nel nostro discorso: la prima delle quali è la disuguaglianza, o dell'età o dello stato del marito e della moglie, onde per ischifare le querele e gli inconvenienti che possono sorgere, è necessario che i partiti siano eguali.</p></sp>
<sp><speaker>Cavaliere</speaker>
<p>Quanto alla disuguaglianza dell'età, mi pare cosa molto disconvenevole il vedere una giovanetta accompagnata ad uno che abbia ciera più tosto di padre che di marito. E credo bene che a così fatti sposi vadano le figliuole come alla morte, perché divengono vedove de' mariti vivi; oltre che sanno bene quelle che 'l provano, come sia amaro ad una giovane moglie un vecchio marito. E quel ch'è peggio, sono tanto sventurate, che per quanta onestà sia ne' cuori e ne' portamenti loro, non si lascia di pigliare argomento della lor fragilità dalla barba canuta de' mariti. Né saprei dire qual sia maggiore, o la gelosia che riceve il marito, o 'l sospetto che dà la moglie.</p></sp>
<sp><speaker>Annibale</speaker>
<p>Considerate all'incontro il bell'onore che hanno le mogli grinze e isdentate de' mariti lisci e sbarbatelli, e ditemi qual sia maggiore, o la rabbia di quelle, o la disgrazia di queste. Infine non può essere amistà né pace fra questi estremi, e sì come Venere e Saturno si fanno guerra, così giovani e vecchi congiunti insieme non s'accordano mai. E 'l medesimo avviene ne' matrimonii disuguali di condizione, perché mentre l'una parte sta tuttodì ad essaltare la sua schiatta, l'altra s'accende di sdegno, e quindi seguono fra loro le contese, che non finiscono mai.</p>
<p>Alla prima cagione d'infausto maritaggio aggiungo ora la seconda, che è quando si conchiude contra il volere, o con poca sodisfazzione delle parti: dal che ne ho veduti succedere molti disordini non senza estremo biasimo e disonore e tardo pentimento degli autori di così fatti mescugli. Ma questa mala sodisfazzione è comunemente dal lato delle donne, senza saputa delle quali si trattano e conchiudono i matrimonii e si conta la dote, e bene spesso sono presentate o condotte a' mariti in paesi strani, e fra genti barbare, prima che ne sia fatto loro alcun cenno. Onde le sventurate, temendo l'imperio e la rigidezza de' parenti, sono molte volte costrette di negare la propria volontà, e mal grado loro accettare con la bocca quel che rifiutano col cuore.</p></sp>
<sp><speaker>Cavaliere</speaker>
<p>Per questa cagione non avvengono già tali disordini in Francia, poiché alle figliuole non è meno conceduta la libertà che agli uomini di dire il sì e 'l no a voglia loro.</p></sp>
<sp><speaker>Annibale</speaker>
<p>Ma passiamo alla terza cagione, la quale è forse la più importante e che partorisce quasi sempre mali effetti, ed è quando si piglia moglie senza dote.</p></sp>
<sp><speaker>Cavaliere</speaker>
<p>Avete ragione, perché questi sposi innamorati, come si raveggono che la moglie non ha portato in casa se non la bell'aria del viso, tosto si disamorano, e malcontenti del loro errore non la vogliono più per moglie, ma per vilissima serva. Dove per lo contrario l'averla ricca e l'andare, come si dice, a mogliere, è dolce cosa; e vedete bene ch'oggidì le belle senza dote trovano più amanti che mariti, e sono pochi che s'ammoglino per l'amor di Dio, perché ormai tutti hanno aperti gli occhi e non vogliono la carne senza il sapore, e mandano fuori quella voce: – Porta teco, se vuoi vivere meco –.</p></sp>
<sp><speaker>Annibale</speaker>
<p>Io veggo, signor Cavaliere, che non la pigliate per lo verso, e che sete lontano dalla mia intenzione.</p></sp>
<sp><speaker>Cavaliere</speaker>
<p>E come?</p></sp>
<sp><speaker>Annibale</speaker>
<p>Perché se l'uomo sposando una povera la fa divenire serva, la donna parimente sposando un povero, se lo fa servitore, e vuol essere la signora, onde il tutto torna ad un segno.</p></sp>
<sp><speaker>Cavaliere</speaker>
<p>Or sì ch'io v'intendo. Volete dire che non l'abbia a torre né più ricca né più povera di lui, ma eguale; e quel che è manco o soverchio, non lo mettete per dote.</p></sp>
<sp><speaker>Annibale</speaker>
<p>Ancora non m'avete inteso, poiché stimate la dote i contanti.</p></sp>
<sp><speaker>Cavaliere</speaker>
<p>Io con pace vostra mi persuado che procediate meco ne' vostri ragionamenti con troppo oscuri termini, e mi piacerebbe che usaste le parole secondo la commune interpretazione, e ben sapete che la dote s'intendono volgarmente i danari e le facultà della moglie, e che così l'intese quel gran legislatore di Licurgo, quando fece una legge particolare, che si sposassero le donne senza dote.</p></sp>
<sp><speaker>Annibale</speaker>
<p>Licurgo diede questa legge ad un popolo nel quale, quantunque vi fossero molti intendenti, vi erano però, come s'ha a credere, anco degli idioti, onde gli bisognò parlare in maniera che fosse inteso da tutti. Ma io parlo con voi, il quale con l'altezza dell'intelletto potete giungere alla conoscenza della dote superiore all'altre doti, della quale sete voi così ben dotato che, se foste donna, potreste arrichire un marito.</p></sp>
<sp><speaker>Cavaliere</speaker>
<p>Sentendomi ora piacevolmente burlato da voi, mi ravveggo che parlate della dote dell'animo.</p></sp>
<sp><speaker>Annibale</speaker>
<p>Dimandato il medesimo Licurgo perché volesse che si pigliasse moglie indotata, egli, come sapete, saggiamente rispose, perché non se ne avesse a lasciare alcuna per povertà, né a considerare alcuna per ricchezza.</p>
<p>Ma perché i nostri tempi sono molto diversi da quelli, io invero non biasimo che per sostenimento de' carichi matrimoniali e per mantenere il grado de' suoi pari, si procuri una mezana dote, ma non s'imiti già due vecchi di questa città, i quali trattando maritaggio tra 'l figliuolo dell'uno e la figliuola dell'altro, sono stati lo spazio di cinque anni sopra la differenza di cento scudi prima che conchiudere la prattica, dando assai chiaramente a conoscere al mondo se di parentado o di robba fossero più desiderosi. E pertanto fia bene a tenere una via mezana, non la scegliendo né povera né ricca, perché comunemente la povera mette in casa del marito la necessità, e la ricca la ruina. E sì come è chiamato tre volte infelice colui che sposa donna povera, così è commun detto che dove entra la dote, quindi esce la libertà.</p>
<p>Ma ritornando là dove cominciai, bisogna guardarsi di pigliare moglie per capriccio, e di lasciarsi indurre solamente o da ricchezza o da bellezza senza virtù. E questa medesima considerazione deono fare le donne, le quali sogliono bene spesso invaghirsi d'una esteriore apparenza sposando alcuni i quali, come cipressi, riescono alti e belli, ma senza frutto.</p></sp>
<sp><speaker>Cavaliere</speaker>
<p>Appunto si suol dire: bella testa non ha cervello, ma poiché non biasimate la dote per sostenimento del matrimonial peso, io credo anco che non biasimarete la bellezza della moglie per consolazione del marito.</p></sp>
<sp><speaker>Annibale</speaker>
<p>Ancora che sia assai bella colei che è bella d'animo, nondimeno io non vorrei già per compagnia di così lungo tempo una deforme, perché la natura nostra aborrisce le cose laide e mostruose; oltre che un volto deforme è preso molte volte per uno indicio di mali costumi, e di rado avviene che bell'anima alberghi in brutto corpo. E se pur vi è alcuno che avendo riconosciuta nello specchio la sua deformità, abbia con la virtù compensato il difetto della natura, voi vedete però che questi volti de' Baronci danno soggetto di ridere, e sono in poca considerazione, e si dice di loro come delle simie, che la natura ha vestita la ridicolosa anima loro d'un corpo ridicoloso.</p>
<p>E qui non si debbe tacere l'essempio d'un signore di bruttissimo aspetto che fu invitato a cena da un gentiluomo, dove egli andò senza altra compagnia d'un pezzo avanti l'ora della tavola. Ma la patrona di casa, stimandolo dalla disparutezza un servitore che per avventura fosse stato mandato avanti dal signor convitato, e avendo occupata la sua famiglia in altri servigi, comandò al signore che fendesse certe legne. Il che egli senza contradizzione s'acconciò a fare. Or sopravenendo a questo atto il gentiluomo, gli domandò pieno di maraviglia che cosa facesse, al che egli con lieto volto rispose che portava la pena della sua deformità. Voi vedete adunque come si diminuisca la dignità delle persone per la bruttezza loro.</p>
<p>Oltre a ciò io vi dico che non solamente non vorrei la moglie deforme di volto, ma né anco inferma, né sgangherata per bene de' figliuoli, i quali quanto più sono di gentile aspetto e ben proporzionati, tanto più sono amabili, atti all'imprese e capaci di dignità e favori. E di qui nasce che 'l poeta mantovano promette per bocca di Giunone una bella ninfa in matrimonio al re de' venti, col mezo della quale egli divenga padre di bella prole.</p></sp>
<sp><speaker>Cavaliere</speaker>
<p>Io credo certamente che siano molto infelici quei mariti che si trovano non pure in fatti ma in sogno le brutte mogli a lato, né so qual disgrazia sia maggiore: l'averla povera o brutta.</p></sp>
<sp><speaker>Annibale</speaker>
<p>Allora il saprete quando saprete qual sia maggior disgrazia l'aver mal da cena o mal da dormire.</p></sp>
<sp><speaker>Cavaliere</speaker>
<p>Egli è il vero che 'l male della povera è quasi incurabile, dove a quello della deforme vi è pure qualche rimedio.</p></sp>
<sp><speaker>Annibale</speaker>
<p>E quale?</p></sp>
<sp><speaker>Cavaliere</speaker>
<p>Il provedersi d'una bella serva, e far quello che diceva non so chi:</p>
<p><quote rend="block"><lg><l>S'alcuno ha brutta moglie e vaga ancella,</l>
<l>usi questa e gli basti d'aver quella.</l></lg></quote></p></sp>
<sp><speaker>Annibale</speaker>
<p>Questa sentenza viene da lascivo autore, ed è degna più tosto di riso che d'imitazione, sì come non l'ha già voluta imitare un gentiluomo di questo paese, a cui è toccata in sorte una moglie di statura grande, con alquanti peli lunghetti sul mento, e con la bocca di tal garbo, che vi rappresenta un ferro da carniere, e la guardatura tanto fiera, che vi lascia in dubbio se sia donna o tigre. E per finirla, è una di quelle, le quali riguardando, si fa più penitenza che peccato. Or racconta il marito che passando lei lungo una contrada in compagnia d'alcune bellissime donne, si fermarono certi gentiluomini forestieri a vederla con riso e maraviglia, e dipoi s'accostarono a lui domandandogli chi ella fosse, il quale per nascondere la sua vergogna e per non raddoppiare loro le risa, rispose, stringendosi alquanto nelle spalle, che non la conosceva.</p></sp>
<sp><speaker>Cavaliere</speaker>
<p>Costui può ben dire che ha più moglie che non gli bisogna.</p></sp>
<sp><speaker>Annibale</speaker>
<p>Anzi egli con tutto ciò l'ama e se la tiene cara.</p></sp>
<sp><speaker>Cavaliere</speaker>
<p>Voi mi raccontate la gran bontà d'un marito e la gran ventura d'una moglie, mai io m'imagino che se ben non gli è cara, almeno faccia di lei quel che si suole delle cose care, che si risparmiano più che si può, né voglia, secondo il proverbio, inebriarsi del suo vino.</p></sp>
<sp><speaker>Annibale</speaker>
<p>Se non gli è cara, almeno è sicuro che non gli sarà rapita.</p></sp>
<sp><speaker>Cavaliere</speaker>
<p>Ben detto, perché la brutta moglie è simile al bancone de' beccari, che sta giorno e notte in piazza senza esser rubato.</p></sp>
<sp><speaker>Annibale</speaker>
<p>Or veniamo alle belle.</p></sp>
<sp><speaker>Cavaliere</speaker>
<p>Queste sono bene il rovescio di quei banconi, perché molti cercano d'averle. E mi ricorda ch'un gentiluomo mandò un pittore in casa d'una bellissima donna per aver il suo ritratto, ma sopragiungendo il marito nel punto ch'egli cominciava a ritrarla, lo disturbò cacciandolo fuori di casa, con dire che a quel gentiluomo sarebbe per avventura venuta voglia, dopo la copia, d'aver anco l'originale. Ma nel paragone della bella e della brutta io senza altro direi che sia manco male l'esser strangolato sopra un bel legno.</p></sp>
<sp><speaker>Annibale</speaker>
<p>Si suol dire che chi ha cavallo bianco e bella moglie, non è mai senza doglie; e vi è quell'altro volgar motto: l'hai tolta bella? Tuo danno. E sapete che si raccontano tuttodì essempi di donne, le quali con la singolar bellezza loro hanno causata la morte a' mariti, non lasciando mentire chi disse: bella moglie, dolce veleno. Oltre a ciò non è da scordarsi che alla bellezza è congiunta l'intollerabile superbia, e che la moglie d'Erode, quantunque sobria e casta, fu però per la conoscenza della sua bellezza oltremodo insolente.</p></sp>
<sp><speaker>Cavaliere</speaker>
<p>Di questo effetto ne diede segno il poeta, quando disse:</p>
<p><quote rend="block"><lg><l>Ed ha sì eguale a le bellezze orgoglio,</l>
<l>che di piacer altrui par che le spiaccia.</l></lg></quote></p></sp>
<sp><speaker>Annibale</speaker>
<p>Aggiungetevi che dalle bellezze vengono le tentazioni, e dalle tentazioni il disonore. Onde egli è quasi impossibile, o di rado avviene, che s'accordino insieme quelle due gran nemiche, bellezza e onestà, e male si possono assicurare quelle cose nelle quali concorrono i sospiri e i desiderii di tutto un popolo; conciosiaché alcuni danno loro l'assalto con la bellezza, altri con l'ingegno, altri con l'eloquenza, e altri con le ricchezze. E quando pure si truovi con la bellezza congiunta l'onestà, non è però che quella rara bellezza non sia bene spesso al mondo sospetta, e che non si facciano sinistri giudicii contra la fama del marito e della moglie. Lascio qui di dirvi le guerre e le ruine de' paesi e popoli avvenute per l'estrema bellezza d'alcune donne, e mi basta di conchiudere che niuna cosa al mondo è cagione di maggiori discordie ch'una donna la quale sia desiderata da molti uomini.</p></sp>
<sp><speaker>Cavaliere</speaker>
<p>Dunque se non si può torre moglie né bella né brutta senza danno, fia meglio non torla.</p></sp>
<sp><speaker>Annibale</speaker>
<p>Anzi bisogna torla né bella né brutta, come avete detto. Io appresi gran tempo fa che la perfezzione del corpo consiste nella mediocrità, cioè che non sia né troppo robusto o bello, né troppo debole o deforme, perché l'uno rende le persone audaci e gonfie, l'altro le fa abiette e pusillanimi. E perciò si commenda la forma mezana, che è propria della moglie, e si biasima l'estremità della bellezza e della bruttezza, perché l'una cruccia e l'altra sazia. Insomma le fattezze della moglie hanno da essere tali che non siano rifiutate dal giudicio universale, ma più tosto trovino qualche luogo di grazia, perché questo servirà al marito d'uno stimolo ad amarla e d'un freno a ritenerlo da' pensieri dell'altre donne, altrimenti gli sarebbe poco cara, perché si possiede con fastidio quella cosa che alcuno non degna d'avere.</p></sp>
<sp><speaker>Cavaliere</speaker>
<p>E che vi pare di quelle che s'abbelliscono per arte, scusandosi che ciò fanno per piacere a' mariti?</p></sp>
<sp><speaker>Annibale</speaker>
<p>Che ne credete voi?</p></sp>
<sp><speaker>Cavaliere</speaker>
<p>Io credo che i soverchi ornamenti, i quali piglia la donna nell'uscire di casa, siano per piacere più tosto a quelli che non sono di casa, che al marito.</p></sp>
<sp><speaker>Annibale</speaker>
<p>Dobbiamo anco credere che dispiacciano a Dio, alterando l'imagine sua, e agli uomini, cercando d'ingannarli, e non conosco io persona di buon gusto a cui non aggradino più le maniere schiette che le artificiose; e doverebbono pure questi volti smaltati, calcinati e porporati, ravvedersi delle beffe che si fanno gli uomini in disparte delle loro sconcie bellezze. Dalle quali ne seguono due false persuasioni: l'una col darsi a credere d'esser fatte belle per virtù di quei colori, non sapendo che, come disse colui:</p>
<p><quote rend="block">Il liscio non può d'Ecuba far Elena;</quote></p>
<p>l'altra è che si pensano che i riguardanti tengano quella pittura per color naturale. E ho conosciuto io una che faceva un gran schiamazzo contra le donne contrafatte, e la sciocca non s'accorgeva della tinta del suo volto rosato, la quale s'era attaccata alla gorgiera ch'ella aveva al collo.</p>
<p>Ma simili donne meriterebbono la prova che già fece di molte altre una piacevole corteggiana, la quale facendosi ad un convito un giuoco nel quale ciascuna comandava, ed essendo toccata a lei la volta, si fece portar un vaso d'acqua, dove bagnate le mani si lavò il volto, imponendo a tutte l'altre che così facessero, le quali non meno con dispiacere che con vergogna si fecero correr giù per le guancie lo stemperato belletto.</p>
<p>Io conosco anco una giovane il cui collo due mesi fa s'assomigliava a quello d'un magnano, e ora se ne va lungo le contrade così imbiancata, o vogliamo dire imbiaccata, che non pare più dessa: tuttavia quando ella torce alquanto il capo, le si scuopre la negrezza d'un collo e d'una gola così differente dal volto, che vi pare di vedere una figura grottesca, e direste che quel capo è stato levato dal collo d'una fiammenga e accommodato a quello d'una mora.</p></sp>
<sp><speaker>Cavaliere</speaker>
<p>La meschina non sa forse che quelle concie da volto, le quali sono descritte nel ricettario di don Alessio, possono anco servire alla riforma del collo e della gola.</p></sp>
<sp><speaker>Annibale</speaker>
<p>Se così fatta vanità ha da essere perdonata alla moglie, non merita già perdono la grossa castronaggine di quei mariti, i quali veggendo il manifesto liscio della moglie, vanno biasimando le donne che si dipingono il viso, e giurano per l'anima e per lo corpo che se la sua ciò facesse, le torcerebbono il collo. Ma non so quali siano più sciocchi, o questi o quelli altri, i quali, se ben veggono i finti colori della moglie, si lasciano persuadere che quella mascherata sia fatta per loro diletto, e per finirla, si lasciano acconciare la berretta in capo come esse vogliono.</p></sp>
<sp><speaker>Cavaliere</speaker>
<p>Io veramente non faccio buon giudicio di cotali donne, e stimo che sì come hanno i colori finti nel viso, così portino i pensieri finti nel cuore, né si possa aspettare da loro una semplice e leale affezzione. Ed è ben da credere che il nudo Amore non ami questi artefici e compositori di bellezze, e si vede anco che 'l nostro gentilissimo toscano, per motteggiar le donne studiose de' lisci e delle bellezze fatte a mano, e per dar singolar lode a madonna Laura, chiama la sua bellezza naturale.</p></sp>
<sp><speaker>Annibale</speaker>
<p>Diremo dunque che la donna, levando le fattezze di Dio, piglia quelle della meretrice, e che sì come quel che nasce è opera di Dio, così quel che si cangia è del diavolo. Ma con tutto ciò non voglio restar di dire che 'l bando di questo artificio non è così generale che s'abbia a stendere in tutti i casi, perché se è lecito all'uomo il cercar rimedio per levarsi dal volto una macchia o altra disparutezza che per qualche accidente gli sia sopravenuta, molto più debbe esser lecito alla donna il procurare di correggere con arte qualche imperfezzione o naturale o casuale del suo viso. Onde vi porremo questo termine: che tanto sia lecito alla donna il porger soccorso con la mano a qualche parte scaduta o manchevole del suo viso, quanto si trova necessariamente astretta o da alcuna indisposizione o dalla conservazione del suo donnesco stato, mentre però lo faccia così leggiermente e con tanto discreta maniera, che gli occhi altrui o non veggano l'arte o veggendola non restino punto offesi.</p>
<p>E poiché siamo chiari dal nostro principal discorso che non s'ha a torre moglie né bella né brutta fuor di misura, egli è bene che passiamo avanti, e che dotiamo ormai la moglie di quella dote che rende fermo e stabile il matrimonio. E primieramente abbiamo a riprendere l'abuso di quelli uomini i quali non servano altro stile nella elezzione della moglie di quel che s'usi nel mercato de' cavalli, intorno a' quali va il compratore con gli occhi ben ricercando se sono giovani, sani, di bella forma, e se hanno quelle parti esteriori le quali danno segno di buon destriero. Io non niego già che dall'aspetto d'una donna non si comprendano alcune apparenze o di bontà o di malizia, ma poiché dalla bocca di Dio ci vien detto che non dobbiamo far giudicio secondo la faccia, convien usare altro più sicuro e più util rimedio di questo.</p></sp>
<sp><speaker>Cavaliere</speaker>
<p>Io lodai sempre quei maritaggi che si trattano alla libera, senza nascondere alcuna cosa, la quale risapendosi abbia da portare noia e pentimento all'una delle parti. Ma non sogliono già far questo tutti gli uomini e tutte le donne, posciaché si cercano sempre di coprire più che si può i difetti non meno del corpo che dell'animo, imitando quel pittore, il quale avendo a ritrarre un signore losco, non lo volle dipingere con la faccia intiera, ma lo rappresentò in profilo, nascondendo la parte manchevole dell'occhio.</p></sp>
<sp><speaker>Annibale</speaker>
<p>Non fece già così Crate filosofo, il quale essendo dimandato per marito da una virtuosa donna, le andò avanti e imaginandosi ch'ella non sapesse ch'egli fusse gobbo e povero, si levò dalle spalle il tabarro, il sacco e 'l bastone, e posto il tutto in terra le protestò che le sue facultà e la sua forma erano tali quali ella poteva vedere, e che vi pensasse bene, per non aversi poi a pentire; ma non lasciò ella per questo d'accettar il partito, affermando che non avrebbe potuto sposare né più bello né più ricco marito di lui.</p></sp>
<sp><speaker>Cavaliere</speaker>
<p>Or venite al rimedio che per sicurezza de' mariti avete proposto di dare.</p></sp>
<sp><speaker>Annibale</speaker>
<p>Il rimedio è di domandar primieramente la moglie a Dio con l'orazione, perché è detto della Sapienza che le case e le ricchezze ci sono date dal padre e dalla madre, ma la moglie saggia ci vien data da Dio. Presso a questo cristiano ufficio si vuol seguire l'autorità d'Olimpia, madre del grande Alessandro, la cui sentenza degna di lettere d'oro fu che le donne s'abbiano a sposare prima con l'orecchie che con gli occhi. Laonde non ci permettendo il vivere di questo nostro paese di poter pratticar liberamente per le case e trattenerci famigliarmente con le giovani da marito, come s'usa in Francia, dobbiamo almeno procurare a tutto nostro potere che da più d'una lingua vengano all'orecchie nostre fedeli e indubitate relazioni dell'origine, della vita e de' costumi loro. Ma l'avarizia del mondo è tale, che si ricercano gli asini, i buoi e i cavalli di buona razza, ma non si rifiuta la moglie viziosa e mal nata, mentre che abbia danari assai.</p></sp>
<sp><speaker>Cavaliere</speaker>
<p>Io per certo stimo grandemente infelice e degno di compassione colui che si trova accompagnato a donna strana e di pessimi costumi.</p></sp>
<sp><speaker>Annibale</speaker>
<p>A così fatti mariti non avevano già compassione gli Spartani, i quali con le lor leggi davano il primo castigo a chi non pigliava moglie, il secondo a chi stava tardi a pigliarla, il terzo a chi la pigliava viziosa. Dunque chi ha sana mente si rivolga sopra il tutto all'inquisizione delle qualità della moglie e della vita del padre e della madre, ricordandosi:</p>
<p><quote rend="block">Che l'aquila non genera colomba.</quote></p>
<p>E veramente è cosa quasi impossibile il tralignare da' maggiori, e so che vi ridurrete a mente quelle famiglie nelle quali si veggono successivamente ne' discendenti le radici o d'avarizia o di sciocchezza o di pazzia o d'ebbriachezza o d'altri difetti, i quali trasferendosi negli animi e nei corpi de' figliuoli vi fanno l'impressione, e da loro ne nascono altri peggiori; onde ha luogo quel detto: da mal corvo, mal ovo. Sì come anco è cosa quasi impossibile che da buona pianta nascano cattivi frutti.</p></sp>
<sp><speaker>Cavaliere</speaker>
<p>Io non m'accheto molto a questo vostro discorso, perché si vede con la prova che questa regola è fallace, per non dir in tutto falsa. E se andate ricercando l'antiche istorie, voi direte quasi che la natura non fa il suo ufficio, e vi si presenteranno avanti molti essempi d'uomini valorosi generati da padri sciocchi e vili, e per lo contrario vederete molti altri che, degenerando dalla grandezza e dalla virtù de' maggiori, hanno menata una vituperosa vita, per modo tale che i meschini padri hanno patito ecclissi della lor luce ne' figliuoli, i quali meglio era per loro non aver generati. E se alle cose presenti abbiamo a dar qualche fede, non veggiamo noi e non conosciamo delle onestissime madri, le cui figliuole portano il fregio di femine del mondo, e delle onestissime figliuole discese da madri impudiche e infami? Dal che possiamo certificarci che nel matrimonio ha più luogo la fortuna che la prudenza, e che basta senza tante ricerche segnarsi di croce e con gli occhi chiusi lasciarsi condurre al sacrificio.</p></sp>
<sp><speaker>Annibale</speaker>
<p>Il dubbio che ora mi viene mosso da voi è veramente notabile e degno del vostro pellegrino intelletto. Ma con tutto che non vi si possa negare che da padri generosi non vengano alcuna volta de' figliuoli di natura vili e sciocchi, in maniera che la mia regola si scopre, come voi dite, fallace, io nondimeno vi rispondo che sono alcuni i quali non solamente tengono la vostra opinione, ma vogliono assolutamente che 'l padre generoso generi il figliuolo vile. Il che anco si conforma a quel proverbio che i figliuoli degli eroi sono un vizio, e non consentono che in ciò la natura manchi del suo ufficio, anzi affermano ch'ella manca quando dal padre generoso nasce il figliuolo simile, e fondano questa loro opinione sopra alcune sottili e filosofiche ragioni, le quali ora tralascio. Stando dunque tutte queste cose, converrebbe a chi volesse pigliar moglie utile, avvertire ch'ella fosse nata di padre e madre inutili, e dovrebbe ogn'uomo saggio astenersi dalla moglie, per non generare figliuoli privi d'intendimento.</p>
<p>Ma io non l'intendo così, e perciò rispondo e a voi e a quelli che la natura è sempre intenta a cose migliori, onde naturalmente dai padri generosi dovrebbono venire i figliuoli generosi. E se pure ne vengono talora degli sciocchi e vili, non bisogna anco ascriver questi casi alla natura, perché mirandosi con dritto occhio si vedrà che perlopiù questo tralignamento non avviene dalla generazione ma sì bene dalla educazione. Quindi è che molti di tardo ingegno sono con lungo e faticoso studio divenuti pronti; e altri, che dalle fascie portarono l'acutezza dell'ingegno, si sono con processo di tempo, o per l'ozio o per la crapula o per altro accidente, rintuzzati e fatti languidi.</p>
<p>Or da questa considerazione vorrei che veniste discorrendo che quel padre il quale con molte fatiche e disaggi e con diversi travagli, non meno d'animo che di corpo, ha conseguite facultà e onori, se ben genera i figliuoli d'alto ingegno, nondimeno è tanto in lui l'eccesso del paterno amore, che trovandosi aver loro procacciato il modo di viver agiatamente, non gli può soffrire il cuore di vederli faticare com'egli ha fatto, sì che, vinto da tenerezza, li lascia crescere e allevare delicatamente, ed è cagione che si estingue nell'ozio il loro natural vigore e si trasmuta per abito in un'altra natura.</p>
<p>Aggiungetevi anco che i figliuoli, con l'accettar volentieri i vezzi del padre e col vedersi agiati e in buona fortuna, se ne stanno quanto possono lontani dalla polvere e dal sole, né curano d'appigliarsi ad alcuna lodevole impresa, né di procacciarsi più di quello ch'abbia loro lasciato il padre, imitando il corvo, il quale si pasce solamente di quel ch'avanza agli altri animali. E non è dubbio che riuscirebbono valorosi se si trovassero in basso stato. Onde vedete perlopiù i figliuoli nati poveri divenir ricchi per industria, e i nati ricchi divenir poveri per ozio. Il che ci significa quella piacevol ruota, la qual dice: ricchezza fa superbia, superbia fa povertà, povertà fa umiltà, umiltà fa ricchezza, ricchezza fa superbia.</p>
<p>Noi adunque terremo per fermo, quanto alla generazione, che sì come dagli uomini l'uomo e dalle bestie la bestia, così da' buoni perlopiù è generato il buono, e che la virtù del padre e della madre si rigenera ne' figliuoli.</p>
<p>Ma sia poi avvertito il padre valoroso e forte di non confidarsi mai tanto nella natura sua, che si dia a credere ch'ella sola abbia a mantener tali i suoi figliuoli, ma riguardando sopra di loro con occhio più saggio che pietoso, dee secondar la buona natura loro con lo spingerli senza risparmio alle lodevoli opere, tenendo per fermo che per giungere al segno della virtù non basta l'esser ben nato, ma bisogna anco esser bene allevato, di che infra brieve spazio ne ragioneremo più opportunamente.</p>
<p>Noi pertanto nella elezzione della moglie non mancheremo d'informarci dell'onestà della madre, con speranza che la figliuola sarà di natura sua onesta e che averemo assai meno di fatica nel conservarcela tale, che se dalla perversa vita della madre ella fosse naturalmente inchinata al male.</p>
<p>Ma non basta anco d'aver contezza delle qualità della madre, se non s'ha parimente di quelle del padre, perché participando i figliuoli della natura d'ambidue, avviene molte volte che quel difetto che non hanno per communicanza dell'uno, lo traggano dall'altro.</p>
<p>E con tutto ch'ogni persona abbia bisogno di moglie ben nata, io particolarmente non lascio di ricordare a' nobili che si eleggano moglie nobile, perché è vana la calunnia de' Sofisti contra la nobiltà. I quali non avendo riguardo alle cose volgari e notissime, cioè che per aver bella razza si comprano cavalli e cani generosi, e de' frutti si eleggono buone sementi, non vogliono anco pensare che all'uomo nobile giovi la nobiltà della moglie per la futura successione, e quanto importi che sia o barbara o altra l'origine, mostrando, gli ignoranti, di non sapere che nella generazione si communicano a' figliuoli alcuni occulti principii di virtù e d'eccellenza.</p></sp>
<sp><speaker>Cavaliere</speaker>
<p>Qui ora io considero che s'egli è il vero che la creanza sia un'altra natura, sì come già avete accennato, non bisogna solamente sapere se la figliuola sia nata di buoni padri, ma se sia allevata con quel riguardo che conviene alla virginal modestia. Il che non avviene sempre, conciosiaché si veggono alcuni che non avendo se non una figliuola, sono da soprabondante amore in sì fatta maniera occupati, che non possono sofferire che le sia impedito alcun piacere, e le concedono di quelle vane libertà e delicatezze, le quali sono poi cagione di notabili errori.</p></sp>
<sp><speaker>Annibale</speaker>
<p>Voi non vi ingannate punto, ché se fosse possibile, bisognerebbe eleggere una giovane non solamente di sana e robusta complessione, ma avvezza alle fatiche, perché oltre all'utile particolare della casa, certo è che così fatte donne sono meno esposte alle insidie degli uomini vani e lascivi. Ma con tutto ciò non avrà il marito a perdersi d'animo per quella troppa facilità de' padri, perché essendo ella ancora di verde età, e concorrendovi la buona natura loro, egli potrà acconciamente, come tenera pianta, raddrizzarla e riformar la delicatezza dell'animo suo con l'infusione di più maturi pensieri e di più gravi costumi. E di qui possiamo giudicare che sia più utile al marito lo sposare una fanciulla che una giovane matura, alla quale malagevolmente si può far mutare un lungo abito.</p></sp>
<sp><speaker>Cavaliere</speaker>
<p>Sono però alcuni che si discostano da questo vostro parere, e stimano minor fastidio il pigliar moglie la quale abbia gli anni della discrezione e sia introdotta nel governo della casa, ch'una di queste zitelle tolte dal latte, alle quali vi bisogna o esser maestro o dar una governatrice. E veramente io avamperei di vergogna, se avendo ad onorare in casa mia qualche amico, io mi trovassi avviluppato nella semplicità d'una di queste insipide creature, la quale non sapesse e dimandare e rispondere, e discorrendo dar segno di valorosa donna.  E forse mi risolverei, per manco male, di tenerla ascosa, fingendola inferma.</p></sp>
<sp><speaker>Annibale</speaker>
<p>Voi non trovereste mai alcuna giovane di tanto valore, che fosse conforme al gusto vostro, e che avendo a menar vita con voi, non volesse alterar i suoi costumi e ridurgli sotto la fantasia vostra.</p>
<p>E se vogliamo intorno a questo soggetto riguardare quanto siano differenti le opinioni de' mariti, e quanto diverse le usanze de' paesi, faremo troppo lungo progresso, perché vi sono alcuni di così grazioso umore, che spingono le loro donne a raccogliere e a trattenere in casa gli amici, e si chiamano contenti e gloriosi d'aver donne le quali sappiano valorosamente sodisfare a questi complimenti, e si godono oltremodo che 'l mondo sappia che in casa loro risplenda una gioia e un monile così raro e prezioso.</p>
<p>Ponete poi mente allo stile d'altri, i quali ricevendo per disonore che la moglie sappia altro più che cucire o filare, se sopravengono amici in casa, corrono essi o mandano ad avvertirla che si ritiri; il che ella fa non altrimente ch'un pulcino all'apparire del nibbio.</p>
<p>Fate ora paragone de' costumi de' cittadini senesi e de' romani, e considerate che i Senesi, per far maggior onore a' forestieri, fanno comparir loro innanzi la moglie, come la più cara cosa che s'abbiano al mondo; e per lo contrario i Romani fanno menare alle lor donne una vita così ristretta, che paiono monache.</p>
<p>In queste diversità di costumi non voglio che facciamo alcun determinato giudicio, perché s'ha da ubidire all'uso, il quale inviolabilmente si osserva per legge. Né anco voglio che disputiamo qual sia migliore opinione, o di quei mariti che presentano, o di quei che nascondono la moglie agli amici. Ben dirò che tutto l'onore e tutto il biasimo che può risultare dallo stile di questi e di quelli, non alle donne ma agli uomini appartiene, poiché esse fanno quel che vogliono i mariti.</p>
<p>Ma tornando al primo capo, io replico che la tenerezza d'una giovane è facile a piegare alle voglie del marito. E se ben conviene a lui per qualche spazio di tempo essere il maestro, come avete detto, almeno si consola nel vedere prontamente essequiti i suoi raccordi e si gloria d'averla fatta, come si dice, di sua mano e secondo il suo cuore. Né per altro si crede esser doppia fatica lo sposar una vedova, se non perché bisogna primieramente farla scordare i costumi del marito predecessore, e poi avvezzarla a' suoi.</p></sp>
<sp><speaker>Cavaliere</speaker>
<p>Egli mi pare che i secondi maritaggi abbiano il sapore de' cavoli riscaldati, e tanto più d'incommodo portano seco, se amendue le parti hanno provato il primo matrimonio. Onde si racconta ch'essendo venuti in contesa marito e moglie desinando insieme, ella per dispregio diede la metà della carne ch'era in tavola ad un povero, dicendo: – Io te la do per l'anima del mio primo marito –; ed egli porgendogli l'altra metà: – Io – disse – te la do per l'anima della mia prima moglie –. Dal qual fatto rimasero amendue col pane asciutto.</p></sp>
<sp><speaker>Annibale</speaker>
<p>Aggiungetevi che 'l secondo matrimonio suole arrecar gran danno a quei figliuoli che provano la crudeltà delle matrigne, le quali quando ricevono qualche ingiuria o percossa dal marito, ne fanno vendetta, quando egli è fuori di casa, contra i suoi innocenti figliuoli, col batterli così fuori di misura come fuori di ragione.</p></sp>
<sp><speaker>Cavaliere</speaker>
<p>Ben fece vendetta, non volendo, contra la matrigna quel figliastro che tirando un sasso per dar ad un cane, colse lei, dicendo: – Né così il colpo è in tutto vano –. E per certo quando io vengo ben considerando, parmi che doverebbe così l'uomo, come la donna, prima che venir alla risoluzione delle seconde nozze, pensarvi bene, e vedere qual necessità a ciò l'induca. Perché, quanto all'uomo, s'usa di dire che a colui che non è stato castigato da una moglie, gliene doverebbono esser date molte. E cade appunto contra di lui quel detto ch'ingiustamente si duole di Nettuno, chi patisce il secondo naufragio. Quanto alla donna, ancora che mal volentieri si compiaccia d'un solo marito, e che secondo il detto d'un poeta:</p>
<p><quote rend="block">Più tosto fia d'un occhio sol contenta,</quote></p>
<p>nondimeno si sa che presso gli antichi era presentata una corona di pudicizia a quelle che s'erano contentate d'un matrimonio, e che 'l rimaritarsi era notato per segno d'una legittima intemperanza.</p></sp>
<sp><speaker>Annibale</speaker>
<p>Ancora che la legge cristiana in alcuni casi tolga certe preminenze a' bigami, nondimeno ella propone il secondo matrimonio a quei che non hanno la virtù di serbare la castità nello stato vedovile. Ma dirò bene che dove non sia questa o altra necessità, abbia ragione chi se ne sta nel termine ove Iddio l'ha condotto, perché egli rende maggior testimonianza al mondo dell'amore che portava alla sua compagnia, sì come fece quella romana, la quale sollecitata a rimaritarsi, rispose che 'l suo Servio (così si chiamava suo marito) era ancora vivo presso di lei, se ben era morto presso agli altri. Ma quel che più importa è che si liberano i figliuoli da' mali incontri, che poco fa abbiamo accennati.</p>
<p>Pensiamo, di grazia, qual sorte di bontà e di tenerezza alberghi nel cuore di quella madre, la qual può sofferire d'abbandonare i suoi sventurati figliuoli, per ridursi a governare gli altrui: come possa il miser uomo sperare ch'ella sia per averne cura, non l'avendo de' suoi propri. A così fatta impietà pose mente un legislatore, dichiarando infami quei che si rimaritavano, come auttori di domestiche discordie. Il che però sia detto senza biasimo di quelli o quelle ch'oggidì passano lietamente alle seconde e alle terze nozze.</p></sp>
<sp><speaker>Cavaliere</speaker>
<p>Degna veramente, mi pare, e di lode e di riverenza quella vedova, la quale portandosi onestamente vedova il restante della vita al servigio e governo de' suoi cari figliuoli, e con animo franco e virile s'affatica nell'instituirli e inviarli all'opere virtuose, e servendo loro di padre e di madre, s'acquista una corona di doppia gloria.</p></sp>
<sp><speaker>Annibale</speaker>
<p>Quella matrona che ciò fa, rende testimonio al mondo non meno d'una notabile continenza che di un singolar amore verso i figliuoli, e d'una perpetua osservanza verso il marito, la cui anima possiamo imaginarci che ne senta gran refrigerio, s'egli è il vero ciò che affermano le leggi civili, cioè che le seconde nozze contristano l'anima del marito defunto. Il che ha molta conformità con quel che diceva l'altro giorno il signor Antonio Sebastiano Guaita, il quale oltre all'essere, come dovete sapere, de' più famosi dottori del Monferrato, fa particolar professione d'aver non meno in capo che in casa molti libri di varie istorie antiche e moderne. Onde essendo caduto ragionamento di seconde nozze, egli raccontava, per relazione d'un pio scrittore, ch'essendosi trovato sommerso nell'Adige un figliuolo cristiano crocifisso da' Giudei, fu dirizzata una chiesa verso quella parte, in memoria di quel fanciullo martire, dove concorrevano molte divote persone e particolarmente la madre di lui, la quale con l'intercessione d'esso fanciullo, impetrò molte grazie da Dio, non meno per altrui che per se stessa. Ma essendosi poi rimaritata, non fu mai più essaudita, per alcuna cosa ch'ella chiedesse.</p>
<p>Ma ritornando al nostro principal ragionamento, conchiuderemo ch'egli è meglio sposar una vergine ch'una vedova.</p></sp>
<sp><speaker>Cavaliere</speaker>
<p>Vorrei che mi diceste ora qual sia meglio, per rispetto de' figliuoli, lo sposar donna d'ingegno mansueto e molle o pure di fiero e virile.</p></sp>
<sp><speaker>Annibale</speaker>
<p>Io vi rispondo brievemente che sono pochissime le persone, le quali ne' costumi loro si contengono talmente nel mezo lodevole e virtuoso, che non pieghino verso alcuno degli estremi. E perciò bisogna che ciascuno consideri la sua propria natura, e conosciuto quello in che egli manca o eccede, procuri d'elegger moglie di tal qualità, che lo venga col suo contrario eccesso o difetto a correggere e moderare, percioché, sì come ben disse un giudicioso autore, i figliuoli nascono felici da una concorde discordanza, cioè quando si congiungono gli ingegni fieri co' mansueti, imitando la soavità dell'armonia, nella quale si contempera l'accento acuto col grave.</p>
<p>Io non lascierò anco di ricordare che sì come all'uomo conviene far elezzione più tosto d'una figliuola giovane che d'una attempata, così a lui conviene far questa elezzione in sua gioventù, e non aspettare a quel tempo che gli si muta il pelo; perché essendo ambidue giovani, veggono i figliuoli a buon'ora e hanno più spazio di tempo per amaestrali e drizzarli all'opere virtuose, e viver presso di loro, i quali si trovano in termine di poterci aiutare e servire nella nostra vecchiezza e di renderci il cambio de' beneficii ch'abbiamo loro fatti nella nostra giovanezza.</p></sp>
<sp><speaker>Cavaliere</speaker>
<p>Se non m'inganno, tutti questi discorsi, signor Annibale, sono fuori di proposito, e non servono punto alla nostra intenzione, perché infin a ora abbiamo consumato il tempo intorno ad un discorso il cui rilievo non vuole dir altro se non che si ha a pigliar moglie giovane, ben nata, ben allevata, di mezana dote e bellezza, sana di corpo e di mente, ma non abbiamo fatto ancora motto della maniera del conversare tra 'l marito e la moglie, sì come avevamo proposto.</p></sp>
<sp><speaker>Annibale</speaker>
<p>Io presuppongo che per conversar acconciamente con la moglie, bisogni prima esser ben disposto ad amarla. Ma perché non si può interamente amar quel che non si conosce, era cosa necessaria l'imparar prima, sì come abbiamo fatto, a conoscere le buone qualità della moglie, sì come anco è necessario al padre, che ama la figliuola sua, conoscer bene a dentro, prima che maritarla, le qualità, i costumi, la vita, e tutte l'altri parti del genero. Perché si prova con verità che chi si abbatte in un buon genero, acquista un buon figliuolo, chi in un cattivo, perde la figliuola. Or dovendo il marito conversar con lei, e avendo già conosciuto il valore della sua donna, tempo è di proporre quel che si convenga all'ufficio suo, dicendo che bisogna avanti ogn'altra cosa ch'egli sia con tutto il pensiero e con tutto l'animo suo rivolto ad amarla, se non per altro perché vien comandato per legge cristiana a' mariti che amino le mogli.</p>
<p>Questo è quel gagliardo fondamento, il quale sostiene franco e sicuro il matrimonio, e senza il quale merita gran biasimo il marito, percioché non amando quella cosa ch'egli ha con diligenza ricercata e giudicata una volta degna dell'amor suo, egli dà manifesto segno d'incostante e di fantastico, e gli converrebbe più tosto la compagnia di Megera che di mogliera.</p></sp>
<sp><speaker>Cavaliere</speaker>
<p>In qual parte consiste principalmente questo amore?</p></sp>
<sp><speaker>Annibale</speaker>
<p>Nell'esser geloso dell'amor suo.</p></sp>
<sp><speaker>Cavaliere</speaker>
<p>Voi non la pigliate per lo dritto verso, perché la moglie amerebbe meglio il marito senza amore che con gelosia.</p></sp>
<sp><speaker>Annibale</speaker>
<p>Io non parlo di quella gelosia che fa dubitare il marito di qualche difetto della moglie, ma sì bene di quella che lo fa temere di qualche suo proprio difetto. Il che meglio vi fia chiaro quando vi ricorderete della gelosia con la quale tenete rinchiusi nel petto i secreti del vostro prencipe, temendo di continuo che per colpa vostra non siano palesi. Onde medesimamente dee il marito accompagnar l'amor suo con una gelosia continova di non perdere per colpa di se medesimo la benivolenza e la grazia della moglie, assicurandosi che questo è unico e preservativo rimedio contra quella gelosia che fa veder torto, e di cui intendevate voi. E questo segno di gelosia non potrà dimostrar meglio alla sua donna, che col far professione d'esser tale verso di lei quale desidera ch'ella sia verso di lui. E tale la troverà.</p></sp>
<sp><speaker>Cavaliere</speaker>
<p>Ottimo ricordo.</p></sp>
<sp><speaker>Annibale</speaker>
<p>Risolvetevi pure che la maggior parte degli errori delle mogli traggono origine dalla colpa de' mariti, i quali perlopiù ricercano da quelle l'intera osservanza delle leggi maritali, ma non vogliono essi stimarle punto. E ne vedete alcuni che se ben hanno dalla mano di Dio ricevuta per compagnia la moglie, essercitano però sopra di lei, e con la lingua e con le mani, quel rigore e quell'imperio che s'usa verso le schiave, e se fuori di casa ricevono qualche offesa, ne fanno in casa patire a lei ingiustamente la pena, dimostrandosi all'altre persone codardi e a lei sola bravi. Onde non è maraviglia se vinta dal dolore e dallo sdegno, chiama i diavoli in difesa, e se in quel punto gli uomini lascivi pigliano occasione di tentarla e di sperarne bene, ond'ella agevolmente s'acconcia a tutto quello che la persuadono l'ira e la disperazione.</p>
<p>Ma per lo contrario, quando la moglie conosce che 'l marito è tutto verso di lei rivolto co' raggi dell'amore, della fede e della bontà, e che la tiene per cara sopra ogn'altra cosa, voi la vedete consumarsi tutta in ardente fiamma d'amore e mettere tutto il suo studio nel pensare e nell'esequire con lieto animo quelle cose che gli aggradano. E rimanete certo che né il compagno al compagno, né il fratello al fratello, né il figliuolo al padre è così caro, come è caro il marito alla moglie, la quale non solamente si conforma col suo volere, ma si trasforma tutta in lui. Onde da questi effetti ne risorge da amendue i lati una sicurezza di fede e una quiete d'animo che li mantiene sempre felici e contenti.</p></sp>
<sp><speaker>Cavaliere</speaker>
<p>Questa sicurezza di fede e questa quiete d'animo non ha già luogo nel petto di tutti i mariti, anzi io credo che siano pochi al mondo che, se ben mostrano in apparenza di fidarsi delle lor mogli, se ne fidino però dentro al cuore.</p></sp>
<sp><speaker>Annibale</speaker>
<p>Io ve lo credo, ma saprestemi voi dire onde nasca questa volgar diffidenza?</p></sp>
<sp><speaker>Cavaliere</speaker>
<p>Forse dalla debolezza della carne che si suole attribuire a molte donne.</p></sp>
<sp><speaker>Annibale</speaker>
<p>Anzi dalla debolezza dell'amore che si dee attribuire a molti uomini. Fate pur conto che per la porta onde entra il sospetto, ne esce l'amore. E se per avventura si presenta al marito qualche cagione di diffidenza, essamini bene la vita sua, ché troverà la cagione nata da lui che non l'ha perfettamente amata. Là dove, se pentito del poco amore, incomincierà una volta a riguardarla come la metà di se stesso e ad amarla da buon senno, comincierà a sbandire il sospetto, e s'accorgerà che chi ama è riamato, e che nel reciproco amore vive e regna la candidezza dell'inviolabil fede.</p></sp>
<sp><speaker>Cavaliere</speaker>
<p>Un certo spirito mi dice che questa vostra regola fia più commendata che osservata, perché a volerla osservare bisognerebbe lasciare in tutto la briglia alla moglie e raccomandarsi alla sua discrezione, rimettendole tutta la cura dell'onore. Il che però voi sapete che non s'usa nelle nostre parti d'Italia, dove communemente sono con qualche diligenza custodite.</p></sp>
<sp><speaker>Annibale</speaker>
<p>La moglie impudica non si può, e l'onesta non si dee custodire. Ma quei che si pigliano cura dell'onor della moglie, credono d'esser maggiormente stimati dal mondo, il quale par che si rida e faccia sinistro giudicio de' mariti che si danno in preda alla moglie, e tengono per fermo che facendo altrimente, manchino dell'ufficio loro, oltre che s'inducono nell'animo che la moglie, vedendo che 'l marito non si pigli cura di lei, s'imagini d'essere poco stimata da lui, il quale per avventura pensi ch'ella non possa piacere ad altri. Quegli altri poi che lasciano l'onore in guardia della moglie, si persuadono di viver più sicuri, allegando questa ragione: che la donna, sentendo l'uomo impatronirsi dell'onor suo, si tiene offesa e non si cura più di governarlo, ma quando ella ha l'onore nelle sue mani, lo difende e ne ha gelosia come di cosa sua, oltre che naturalmente desideriamo quelle cose che sono vietate, e sappiamo che</p>
<p><quote rend="block">Men pecca chi 'l peccar ha in sua balia.</quote></p>
<p>E nel vero quella si può chiamar perfettamente onesta, la quale potendo peccare non volse. Ma per scioglierci dal laccio di queste diverse opinioni, io son di parere che s'abbia a procedere con altro termine.</p></sp>
<sp><speaker>Cavaliere</speaker>
<p>E come?</p></sp>
<sp><speaker>Annibale</speaker>
<p>Non vedete alcuna volta due portatori sostenere insieme un sol carico?</p></sp>
<sp><speaker>Cavaliere</speaker>
<p>Sì bene.</p></sp>
<sp><speaker>Annibale</speaker>
<p>Il marito e la moglie sono due corpi che sostengono una sola anima e un solo onore, onde bisogna che ciascuno d'essi abbia cura per la parte sua di questo commune onore. E per sostentarlo egualmente, conviene tener una misura tale che l'uno non si pigli più carico dell'altro, ma lasci l'uno all'altro il suo giusto peso, avvertendo sopra il tutto che non si pieghi né di qua né di là, perché sottraendosi un solo, è bastante a far cadere il peso a terra. Or torno a dire che per sostener franco e intatto questo onore, non è cosa che dia loro maggior lena che lo spirito d'amore, il quale se per avventura manca dall'un capo o dall'altro, ecco subito caduto l'onore.</p></sp>
<sp><speaker>Cavaliere</speaker>
<p>Dunque bisogna che dispensiate questo carico tra 'l marito e la moglie, e assegniate a ciascuno la sua parte.</p></sp>
<sp><speaker>Annibale</speaker>
<p>Così faccio, e quanto al marito, io prima gli ricordo che sì come Cristo è capo all'uomo, così l'uomo è capo alla donna. Onde s'egli imiterà il suo capo vivendo cristianamente, drizzando i passi nella via di Dio e osservando i suoi divini precetti, e principalmente l'inviolabil fede del santo matrimonio, ella seguirà lui suo capo come ombra il corpo, e si piglierà i costumi di lui per legge della sua vita, e vi farà dentro un abito immutabile. Ma s'egli cambierà stile, creda pure ch'ella ne farà altrettanto, e seguirà i vestigi d'Elena, la quale si dice che fu casta mentre suo marito si contentò di lei sola, e si diede poi alle lascivie per colpa di lui. E s'egli è uomo di spirito, potrà considerare che niuna cosa avvelena e incrudelisce più la moglie, che la disonesta vita del marito, e che non serbando egli fede, non dee anco sperar fede, perché, secondo il volgar detto, chi non fa quel che deve, quel ch'aspetta non riceve.</p>
<p>Né lascio di dire che per giudicio de' savii tanto maggior castigo merita l'adultero, quanto più a lui tocca il vincere la donna di virtù e reggerla col suo essempio. Oltre a ciò avvertisca il marito di conoscer bene qual sia e fin dove si stenda l'imperio suo sopra la moglie, la quale molte volte consente alle sue voglie e gli ubidisce non come a signore, ma come a tiranno, e convertendo l'amore in timore si consuma e si distrugge tutta nel bramar la sua morte, dopo la quale ella verifica con ragione quel volgar proverbio: quando il marito fa terra, la moglie fa carne. Non bisogna parimente che 'l marito si persuada d'esser superiore alla moglie, come prencipe al suddito, o come pastore alle pecore, ma come l'anima al corpo, col quale è per una certa natural benivolenza congiunta.</p>
<p>E consideri che non l'uomo dalla donna, ma la donna dall'uomo fu formata, e non gli uscì del capo, perché non avesse a signoreggiarlo, né dai piedi, perché egli non l'avesse a calpestare, ma dal fianco, ove è il seggio del cuore, perché l'avesse ad amare cordialmente e come se medesimo.</p>
<p>E sì come, per parere degli astronomi, il Sole, signor delle stelle, non va per lo cielo senza la compagnia di Mercurio, così il marito, signor della moglie, non dee essercitare il suo imperio senza la compagnia della sapienza, ma rivolger nell'animo che la moglie, non altrimente che pecorella, s'ammorba spesso per negligenza del pastore, cioè del marito. Onde si dice che non vi è alcun male che non venga dal capo. E perciò sia sollecito così nel disporla a pigliar amore al governo della casa e occuparsi volentieri nelle facende domestiche, come nel farle con destra maniera perdere l'inclinazione a quelle cose vane nelle quali troppo si compiace. E per conservarsela onesta gioverà oltremodo il tenere spesso con lei ragionamenti virtuosi e grati a Dio, e 'l biasimar la vita delle donne impudiche, e fargliele avere in disgrazia, e ravedere quanto grave fallo sia quello dell'adulterio, dal quale ne risorge perpetua ignominia al marito e alla moglie.</p>
<p>Sopra ogn'altra cosa ha da provedere agli onesti desiderii di lei, in modo che né per necessità né per superfluità sia stimolata al disonore, e si ricordi che agio e disagio rendono bene spesso le donne impudiche.</p>
<p>E perché da molti saggi scrittori sono state assegnate al marito le maniere ch'egli ha a servare verso la moglie, basterà di dire che per sostentare intieramente dal suo lato il carico del commune onore, bisogna ch'egli tenga la moglie quasi per un suo tesoro in terra, e come cosa preziosa guardi a tutto suo potere che per colpa sua non s'avvilisca. E si ricordi che niuna cosa è più dovuta dal marito alla moglie, che la santa e fedel compagnia, e però sia questa la sua impresa, e cerchi con ogni studio di conservarsela cara e senza macchia, né si sdegni anco in segno d'amore di communicarle i suoi pensieri, perché molti si consigliarono utilmente con le lor donne.</p>
<p>E veramente è gran ventura di quell'uomo il quale, comunicando i suoi travagli alla cara e fedel compagna della vita sua, ne riceve pietose risposte e grati consigli, e participandole la sua buona fortuna, sente con la vera allegrezza di lei raddoppiarsi la sua. Quando poi scopre per avventura in lei qualche difetto, o di lingua o di gesti o di costumi, la riprenda non in atto d'ingiuria né di diffidenza, ma più tosto come geloso dell'onore di lei e dell'opinione altrui, e faccia sempre questo ufficio tra lui e lei soli, recandosi a memoria quel detto che con la moglie non si dee né gridare né scherzare in presenza altrui, perché l'uno è segno di pazzia, e l'altro di sciocchezza.</p></sp>
<sp><speaker>Cavaliere</speaker>
<p>Io per certo non rimango sodisfatto di quelle persone che con poco ritegno fanno vezzi alla moglie nel cospetto altrui. Tuttavia ho veduto più d'una volta in Mantova il signor Giulio Cavriani, quel tanto saggio e famoso cavaliere, che fu l'anima del cardinal Ercole, non temere punto la presenza degli amici nell'usare atti in casa pieni d'amore e di piacevolezza verso la signora Livia sua consorte: il che però faceva con tanta dignità, che dove agli altri disdirebbe, a lui pareva che si convenisse di così fare.</p></sp>
<sp><speaker>Annibale</speaker>
<p>Egli non ha perduto in questa sua vecchiaia il suo antico costume verso la moglie, ma accompagna questi atti con tanta gravità e discretezza, che pare, come voi dite, che a lui solo si convengano. Oltre a ciò egli suol dire che non userebbe di quei termini verso la signora Livia, s'ella fosse sua moglie, ma che è costretto di così fare perché è sua innamorata. Onde chi saprà bene imitarlo, non potrà se non esser commendato, e farà con sì onesto essempio riconoscere del loro errore quei ruvidi mariti che non usano mai né una graziosa parola, né un benigno sguardo verso la moglie.</p>
<p>Ma passiamo a far intendere, per ultimo ricordo al marito, che sia parimente studioso di manifestarsi alla moglie sempre nelle parole e ne' costumi gentile, né si faccia punto beffe della ragione, che volgarmente s'adduce, perché alcune donne amino più gli amanti che i mariti, cioè per la professione che fa l'amante nel cospetto della sua donna di guardarsi da tutte le cose licenziose, e di non presentarlesi avanti se non con quelli atti e con quelle studiose maniere che le possono dilettare. Il che non fa il marito, il quale, pratticando continovamente con lei, non s'astiene dal far alcune cose sporche avanti a' suoi occhi, le quali le allontanano l'animo da lui. E pertanto bisogna ch'egli s'imagini ch'essendo la donna di natura sua alquanto ischifetta e delicata, tutte le volte che vede alcun atto manco civile nel marito, non solamente l'aborrisce, ma comincia a pensare che gli altri uomini siano più discreti e ben creati. Avvertisca dunque a serbare e politezza e modestia ne' suoi portamenti, per non contaminar la casta mente della moglie, e facendo insomma tutto ciò che giustamente le dee piacere, fugga eziandio tutto ciò che giustamente le dee dispiacere, e ne aspetti quella gloriosa lode che dagli antichi era data a' buoni mariti, i quali erano più stimati che i buoni amministratori delle republiche.</p></sp>
<sp><speaker>Cavaliere</speaker>
<p>Dite ora, se vi piace, qual sia il carico della moglie.</p></sp>
<sp><speaker>Annibale</speaker>
<p>Due gran disavantaggi ha la moglie nel sostenimento dell'onor commune. Il primo è che dove dalla divina legge vien comandato al marito che ami la moglie, dalla medesima legge è comandato alla moglie non solamente che ami il marito, ma che gli sia suddita e gli ubidisca. E perciò bisogna farle sapere che le giudiciose matrone, e particolarmente Sarra, chiamava il marito signore.</p></sp>
<sp><speaker>Cavaliere</speaker>
<p>Tanto maggior vantaggio e ventura hanno quelle i cui mariti ubidiscono e soggiacciono all'imperio loro.</p></sp>
<sp><speaker>Annibale</speaker>
<p>Chiamatela più tosto disaventura, perché cotali mariti sono perlopiù stolidi, inetti e vili, e con ragione sono da un leggista chiamati “maritelli”, posciaché sono tanto creduli, che si farebbono conscienza di pensare alcun male, quando anco avessero colta la moglie in adulterio. Dal che ne avviene che le infelici lor mogli, come corpo senza capo, si lasciano gire in abbandono, o se pure hanno buona mente, sono esse ancora in poca considerazione del mondo, dove per lo contrario la prodezza, il valore e l'autorità d'un marito è come scudo all'onore della moglie, la quale ne viene più stimata.</p></sp>
<sp><speaker>Cavaliere</speaker>
<p>Con tutto ciò voi vedete che alle donne piace l'abbattersi in questi mariti di buona pasta e un poco dolci di sale, per poterli signoreggiare.</p></sp>
<sp><speaker>Annibale</speaker>
<p>Quelle che cercano più tosto di comandare agli stolti che d'ubidire a' savii, sono simili a quelli che vogliono più tosto condurre un cieco a viaggio, che seguire un prattico e di buona vista. Né accade che cotali donne si vantino della sufficienza loro, perché oggidì è spenta la razza delle donne spartane: onde bisogna che la moglie si contenti di cedere al marito.</p></sp>
<sp><speaker>Cavaliere</speaker>
<p>Si possono ben dare questi raccordi alle mogli, ma poche ce ne sono, le quali se li beano in pace, e che non volessero comandare a' mariti.</p></sp>
<sp><speaker>Annibale</speaker>
<p>Si trovano molte donne, le quali hanno l'arte vera di disporre i mariti a tutto ciò ch'esse vogliono, in sì fatta maniera ch'essi stimerebbono di commettere errore facendo altrimente. Onde è che soleva dir Catone a' Romani: – Noi comandiamo a tutti gli uomini del mondo, e le nostre mogli comandano a noi –. Né vi ha dubbio ch'alcuni signori di città e di popoli sono servi delle mogli, ma sì come queste non lasciano d'ubidire a luogo e tempo a' mariti, così all'incontro se ne veggono molte ritrose, le quali non vogliono in modo alcuno soggiacere all'imperio de' mariti, e con rampogne, garrimenti e rimbrotti s'oppongono di continovo alla volontà loro, e s'arrischiano anco di far loro delle beffe. Le quali cose diedero occasione ad un re di dire ch'erano veri pazzi quei che seguivano la moglie fuggitiva.</p></sp>
<sp><speaker>Cavaliere</speaker>
<p>Voi mi recate ora a memoria l'essempio di quel marito, il quale essendosi affogata sua moglie in un fiume, andava gridando e cercando di lei su per la riva contra il corso dell'acque, ed essendogli detto che sua moglie sarà andata in giù, secondo il corso del fiume: – Anzi no, – rispose – perché sì come in vita ella aveva per costume di far tutte le cose a rovescio, così avrà fatto in morte –.</p></sp>
<sp><speaker>Annibale</speaker>
<p>Diremo adunque ch'egli è giusto imperio e secondo la natura, che le cose più potenti signoreggino le più deboli, e che la donna, come inferiore di forze e d'animo e di corpo, dee ubidire al marito. E sì come gli uomini deono osservare le leggi della città, così le donne hanno da osservare i costumi de' mariti, a' quali sapendo ubidire, divengono signore. E qui potrei nominare molte valorose donne, le quali vestendosi il manto dell'umiltà e della pazienza, hanno fatto spogliare la superbia, la crudeltà e molt'altri notabili difetti a' mariti loro, de' quali alcuni confessano d'aver perdonato al nemico e ritirata la mano dalla vendetta, altri d'aver deposti i contratti illeciti, le bestemmie e le lascivie, e si sono rivolti alla divozione e alla cura dello spirito, persuasi dai graziosi e onesti prieghi e dall'essemplare e umil vita delle lor mogli.</p></sp>
<sp><speaker>Cavaliere</speaker>
<p>Avete detto il primo disavantaggio della moglie, or venite al secondo.</p></sp>
<sp><speaker>Annibale</speaker>
<p>Il secondo è questo, che nonostante ch'ella vegga il marito piegar sotto il suo carico e mancarle dell'amore e della fede, bisogna ch'ella non solamente lasci d'imitarlo, ma supplisca con franco e invitto animo al difetto di lui, facendo chiaro il mondo ch'ella non consente per la parte sua che questo commune onore sia violato, e faccia conto d'avere a portare essa tutta la croce, il che facendo riporterà da Dio doppio merito e dal mondo doppia lode. E di qui voi potete conoscere che questo onore è molto più raccomandato alla diligenza e alla fede di lei che di lui, e che se ben provoca l'ira di Dio altrettanto l'uomo quanto la donna, nel violare un tanto sacramento, nondimeno ella ha da scrivere nel suo cuore, e non scordarsi mai, che dove il marito con questo fallo poco disonore riceve nell'opinione degli uomini, la moglie perde interamente l'onore, e rimane di tanto vituperio macchiata, che mai più, né col pentimento, né col riformare la vita sua, non può ricuperare la buona fama. Chiuda dunque la saggia moglie l'orecchie a' nemici e insidiatori della sua castità, e apra gli occhi a quella sentenza:</p>
<p><quote rend="block"><lg><l>E qual si lascia del suo onor privare,</l>
<l>né donna è più, né viva.</l></lg></quote></p>
<p>E per conservarsi più sicuramente onesta, non meno d'opere che di nome, fugga più ch'ella può le occasioni di trovarsi in compagnia delle donne di mala fama, le quali cercano co' loro mali costumi e disoneste parole di tirare l'altre nella lor vita, e vorrebbono che tutte fossero loro simili. Ma bisogna bene ch'ella sia avvertita che con tutta l'onestà e l'innocenza sua, non avrà adempiuta la legge, perché conviene alle donne l'essere non solamente senza macchia, ma senza sospetto di macchia. E s'ella pone ben mente al tutto, s'accorgerà che vi è poca differenza, quanto al mondo, ch'ella sia infame per opera o per opinione. Fugga pertanto l'accorta moglie le vanità, e si guardi più che dal fuoco di non dar al marito né agli altri ombra di sospetto; e sappia che misera e infelice è al mondo la donna di sospetta pudicizia. E quando sente biasimare altre donne, pensi col triemo nel cuore quel che si può dir di lei, imaginandosi che come è una volta la donna in mala considerazione, o sia a ragione o sia a torto, ha da fare assai a ricoverare il buon nome. Né si confidi tanto nella sua buona intenzione che Iddio le abbia a tenere la mano in capo, perché molte volte egli permette che la donna sia biasimata a torto, accioché riceva la pena della leggierezza e della vanità, con la quale ha data occasione di scandalo.</p></sp>
<sp><speaker>Cavaliere</speaker>
<p>Io son contento d'ammettervi che si trovino delle donne, le quali, e perché sono amate da' mariti e perché hanno particolar cura dell'onore, si conservano oneste, ma non negherete già voi che non ve ne siano molte, le quali con tutta la loro sana intenzione non diano segno al mondo di vanità e leggierezza, e non abbiano a caro d'esser vagheggiate e riputate belle, godendosi e gloriandosi di tenere per buono spazio di tempo gli amanti fra 'l sì e 'l no, e persuadendosi anco d'accrescere con questi modi la lor riputazione.</p></sp>
<sp><speaker>Annibale</speaker>
<p>È cosa tanto propria delle donne il mostrar vanità e leggierezza, quanto è propria de' pavoni l'aggirar la coda. Onde non è maraviglia s'un disse che quando avremo levata la vanità alla donna, non resterà altro da levarle. Ma per qual cagione credete voi, signor Cavaliere, che molte donne, quantunque oneste, si dilettino d'essere vagheggiate?</p></sp>
<sp><speaker>Cavaliere</speaker>
<p>Io credo che sì come io non mi contento d'essere in mia conscienza uomo da bene, ma desidero che 'l mondo lo sappia e se ne certifichi con la prova, così le donne, stimolate da questa ambizione, amino d'essere corteggiate e tentate, per poter poi col dir di no farsi descrivere nel catalogo delle buone.</p></sp>
<sp><speaker>Annibale</speaker>
<p>Quelle donne che si muovono con tal fine, sono simili a quei coltellatori i quali vanno pigliando la strada e procurando di venire alle mani per dimostrare quanta sia la ferocità o la bestialità loro; ma si mettono tante volte a rischio, che alla fine rimangono stroppiati e sono condotti all'ospitale. Così le meschine, confidando nella sua diritta mente, vengono con questo e con quello a contrasti d'amore, ma alla fine tirano tanto l'orecchie al diavolo, e si lasciano tirare tanto avanti, che non possono più tornare a dietro, e si trovano condotte in luogo men pio dell'ospitale, e se pur rimangono vittoriose, lasciano il mondo in dubbio dell'onestà loro. Ma voi non avete detto che ve ne sono alcune le quali cercano d'esser servite dagli amanti, e aiutano questo loro desiderio con ornamenti e con altre arti solamente a confusione d'altre donne e per far loro vedere che ancor esse sono stimate, o per bellezza o per grazia, meritevoli d'esser amate?</p></sp>
<sp><speaker>Cavaliere</speaker>
<p>Queste, per mio aviso, cavano un occhio a lor medesime, per cavarne due all'altre.</p></sp>
<sp><speaker>Annibale</speaker>
<p>Abbiamo detto due cagioni della lor vanità, or ci bisogna aggiungervi due falsità, con le quali elle sogliono coprire questo difetto, percioché alcune dicono che Iddio sa quanto loro dispiaciono questi sciocchi innamorati, e quanto esse gli aborriscano, ma che è tanta la presunzione e l'insolenza di costoro, che s'innamorano da loro stessi e le pongono in tanta soggezzione, che non possono ormai più affacciarsi né ad uscio né a finestra.</p></sp>
<sp><speaker>Cavaliere</speaker>
<p>Meglio farebbono non scusarsi, che accusarsi con simile scusa, perché si sa molto bene che non si può lungamente resistere ai disfavori, e che se invece degli sciocchi risi, de' vani sguardi, de' pietosi gesti e degli altri incitamenti pieni di lascivia, rappresentassero un grave sembiante, un dimesso ciglio, un modesto portamento e un viso ben composto, qual conviene ad onesta matrona, tosto vedreste disviare i piccioni dalla colombaia.</p></sp>
<sp><speaker>Annibale</speaker>
<p>Alcune poi si vagliono d'altra scusa, e dicono, quasi in atto di confessione, che per distornare il marito dalle prattiche d'altre donne, e per farlo ritornare col cervello a casa, sono costrette a lasciarsi seguitare da questi vagheggiatori.</p></sp>
<sp><speaker>Cavaliere</speaker>
<p>Voglio ben dire che queste vanno cercando il male, a guisa de' medici.</p></sp>
<sp><speaker>Annibale</speaker>
<p>Qui adunque abbiamo a levare la somma de' nostri ragionamenti, ricordando alla moglie che poco o niuno onore merita la pudicizia congiunta con vanità, anzi le si conviene il detto del re Demetrio, il quale sentendo biasimare una sua concubina da uno che aveva moglie, gli disse: – È molto più modesta la mia concubina che la tua Penelope, sì che bisogna ch'ella fugga di dar malo odore, e con l'opere e co' gesti, e con le parole e con gli ornamenti –.</p></sp>
<sp><speaker>Cavaliere</speaker>
<p>Poiché degli ornamenti fate menzione, io non posso con silenzio trappassare il grande abuso che oggidì veggo introdotto nelle nostre parti intorno agli acconciamenti delle donne, le quali con le vesti assorbiscono tutte le facultà del marito, e ne' fregi che vi sono attorno vi entra tutta la dote, di che ne resto molto confuso in me stesso. E quel che più mi dà noia è il vedere che i mariti non solamente consentano a così intollerabile spesa, ma anco alla vanità che rappresentano le mogli con quelle lascive e sconcie conciature di capo, le quali hanno del buffone e danno soggetto più di riso che di maraviglia.</p>
<p>E ieri apunto, dopo la partita vostra di qui, vidi alcune donne, delle quali una comparve con le treccie incrocicchiate tanto in sul capo, che formavano due cuori legati insieme, onde spuntavano fuori due rami di seta di colore incarnato in foggia di due dardi. Erano poi intorno ai cuori annodati fra le treccie alcuni groppetti di seta e di capelli, che figuravano la passione amorosa. Quando poi alzo gli occhi verso il colmo del suo capo, veggo spingere fuori per cimiero dell'impresa un certo fiocco, o pennacchio, a mille battaglie, il quale ad ogni picciolo movimento si rivolgeva come le bandiere de' camini, significando la leggierezza e l'instabilità del suo cervello. Formavano poi i capelli sopra la fronte una ghirlanda ornata di perle e d'oro, in mezo della quale si scopriva, come nel mezo d'un liuto, una rosa con diversi nodi e colori intricata, e giù per le tempie, non altrimente che ellera per le mura, erano affissi certi capelli innanellati, dentro i quali vidi piantati alcuni fiori naturali e altri finti, in tanta copia e varietà, che i giardini di Napoli la perderebbono con quelli.</p>
<p>Lascio di raccontarvi mille altre minutezze, le quali m'ingombravano e confondevano la vista, in quel modo che fanno certe carte stampate, dove si veggono dipinti in picciole figure gli squadroni de' cavalli e le schiere de' pedoni e la spessezza dell'artiglieria. Or vi domando se questi apparecchi sono fatti dalle donne per piacere a' mariti.</p></sp>
<sp><speaker>Annibale</speaker>
<p>A così bella impresa mancava solamente un motto in lettere d'oro.</p></sp>
<sp><speaker>Cavaliere</speaker>
<p>E quale?</p></sp>
<sp><speaker>Annibale</speaker>
<p>Offesa a Dio, speranza agli amanti, ruina a' mariti.</p></sp>
<sp><speaker>Cavaliere</speaker>
<p>Infatti questi ornamenti non sono altro che stendardi di superbia e nidi di lussuria.</p></sp>
<sp><speaker>Annibale</speaker>
<p>Questo volle accennare colui che rifiutando le preziose vesti e altri ornamenti che Dionisio tiranno mandò a presentare alle sue figliuole, rispose ch'esse in quegli abiti diverrebbono più brutte.</p></sp>
<sp><speaker>Cavaliere</speaker>
<p>Egli mi pare che così fatti ornamenti si possano tolerare in qualche novella sposa, ma non sono già degne di scusa né di perdono certe donne, le quali nonostante che tocchino la fimbria alla quarantena degli anni e abbiano figliuoli, non vogliono però deporre il pennacchione di capo, né staccarsi dall'orecchie e dal collo quelle divise, le quali invece d'adornarle, par che le rendano più deformi e rancie, e invitano i riguardanti a dir loro delle villanie e stimarle o poco oneste o troppo vane e scandalose. Ma io vengo ora considerando come sia possibile agli uomini il mantenere le mogli in tanta pompa e con tante smancerie senza il dare ad usura e commettere qualche frode.</p></sp>
<sp><speaker>Annibale</speaker>
<p>Io non voglio già dire che mantengano le mogli così sfoggiate co' contratti illeciti, ma credo bene che nel rimanente vivano da spilorci e mangino il pane asciutto e purghino il peccato della superbia con l'astinenza della gola, e con lasciarne patire i figliuoli. Ma con tutto che le donne attendano con ogni studio agli ornamenti esteriori di tutta la persona, nondimeno hanno in particolare raccomandazione i capelli, e non è sorte d'impiastri che non provino, per convertirli in fila d'oro. E molte sono state le quali si sono, nel coltivare i capelli con maligni medicamenti, acquistata la morte. Ma è tanta la vanità loro, che se bene oggidì ancora si sentono per questa cagione offendere il capo e stemperare il cervello, non restano però, come micidiali di lor medesime, da questa vergognosa e mortal prattica. Ma s'elle conoscessero in qual parte consista la lode e la riputazione delle donne, ben sapete che non vegghierebbono un pezzo della notte, né si leverebbono per tempo a spendere gran parte del giorno, per acconciarsi il capo, e si ravederebbono che sono più adorne quelle che manco s'adornano: e perciò dal vedere le serve negligenti nell'abito e negli ornamenti, si fa con ragione argomento dell'onestà della patrona.</p></sp>
<sp><speaker>Cavaliere</speaker>
<p>Io ho sempre tenuto per fermo nel cuor mio che quelle donne le quali si sentono l'animo poco adorno di costumi e di valore, siano quelle che più dell'altre si sforzano di supplire con gli ornamenti del corpo, e si credono che debba loro succedere come all'uppupa, la quale, quantunque avezza a star nello sterco, fu alle nozze dell'aquila onorata sopra gli altri uccelli, per aver la corona in capo e le penne di varii colori.</p></sp>
<sp><speaker>Annibale</speaker>
<p>Anzi avviene loro molte volte il contrario, perché se bene è vero il proverbio che i panni rifanno le stanghe, nondimeno la moltitudine degli ornamenti adombra quel poco di buono che hanno dalla natura, ed è cagione che si ponga più mente ai panni che alle stanghe, e bene spesso con la soverchia copia degli ornamenti danno occasione più tosto di riso che d'ammirazione. E se pur avviene che vi sia dentro qualche vaghezza, chi non sa ch'ella è atta a generare più tosto lascivia che onesta opinione negli occhi de' riguardanti?</p></sp>
<sp><speaker>Cavaliere</speaker>
<p>Io vidi a' giorni passati in Piemonte una di queste madonne comparire in chiesa con un fregio d'oro sopra il capo e un vezzo di granate intorno al collo, sotto il quale scendeva infino al petto una corona di coralli, e più abbasso una catena, che facendo due giri sotto le mammelle ritornava in su a far capo in mezo al petto, dove avreste detto ch'era piantata con un chiodo, dal quale veniva giù a piombo infino alla cintola un cistellino d'oro pieno di mille fantasie. Le quali cose mi rappresentarono una di quelle botteghe d'orefice che si veggono sul ponte di Parigi, e feci giudicio che colei fosse restata di mettersi altri ornamenti attorno, per non averne di più.</p></sp>
<sp><speaker>Annibale</speaker>
<p>Per certo si veggono quasi tutte le donne, quantunque oneste, mostrarsi in questa parte insaziabili, onde ben disse uno che a' molini e alle donne sempre manca qualche cosa. E vi furono alcune che dimostrarono questa insaziabil voglia non pure in vita, ma eziandio in morte, e si trova ch'una lasciò nel suo testamento che seco fussero sepolte le perle e gli smeraldi che soleva portare per suo ornamento. Ma per lo contrario fu grandemente lodata la moglie d'un imperatore, la quale non volse mai portare né vesti né gioie più preciose di quel ch'usassero l'altre donne romane, per non dar loro essempio di vanità e di superbia. E se vorranno l'oneste matrone dirittamente riguardare, s'accorgeranno che, secondo il volgar detto, freno indorato non migliora il cavallo, e che più adorna è quella, la quale potendo ornarsi meglio dell'altre, non vuole, e confesseranno anco che con gli affettati ornamenti rendono sospetta, non volendo, l'onestà loro. Il che si dimostra con la sentenza d'un poeta, il quale reprendendo una donna onesta che aveva una sorella impudica, così disse:</p>
<p><quote rend="block"><lg><l>Tua sorella par casta in casto manto,</l>
<l>se ben non si può dar di casta il vanto.</l>
<l>Nome di meretrice tu non merti,</l>
<l>ma meretrice il manto fa parerti.</l></lg></quote></p>
<p>Voglio ben ancora dirvi di più, che nelle leggi civili si dichiara che s'alcuno si trova aver lascivamente tentata una onesta matrona vestita d'abito impudico, non gli si può dar titolo né pena d'ingiuria. Sia dunque alle donne scritto nel cuore questo memoriale di ornarsi con tanta modestia, che abbiano più tosto a piacere a' mariti che ad ingelosirgli, e ad essere stimate vane, e sappiano che dentro un pomposo corpo si presume che alberghi un animo vano e inutile.</p></sp>
<sp><speaker>Cavaliere</speaker>
<p>Io ho osservato che queste donne tanto studiose degli ornamenti esteriori della lor persona, sono trascurate e sporche intorno alle cose di casa, e per lo contrario ho conosciute molte nemiche di queste pompe diligentissime nel governo della casa e nel farla apparire così adorna e polita, e con giudicio ordinata, che infino alle scope rapresentavano la sua dignità.</p></sp>
<sp><speaker>Annibale</speaker>
<p>Egli è proverbio commune che non si può insieme bere e fischiare, onde non è maraviglia se quelle che consumano tutto il tempo intorno alla coltivazione di loro stesse, lasciano andare la casa in abbandono. Ma lasciamo ancora noi di ragionare di loro, conchiudendo che di questi corpi pomposi e inutili si può giustamente dire che vale più la piuma che l'uccello.</p></sp>
<sp><speaker>Cavaliere</speaker>
<p>Dunque sarà bene che ritorniate al ragionamento, onde io vi disviai con la mia digressione.</p></sp>
<sp><speaker>Annibale</speaker>
<p>Io mi spedisco in poche parole, dicendo che la felicità della moglie consiste nel vedersi amata dal marito, onde le do carico non solamente di fuggire tutto ciò che può esser molesto e alterare l'animo al marito, ma di secondar graziosamente la volontà e i costumi suoi, perché sì come non vale nulla lo specchio che rappresenta dogliosa l'imagine d'un lieto, e lieta quella d'un doglioso, così è stolta quella moglie che nell'allegrezza del marito s'attrista, e quando è pensoso fa festa. E perciò si disponga a scontrarsi col suo pensiero e a giudicare le cose dolci e amare secondo che saranno giudicate dal marito, perché la diversità de' costumi non è punto atta alla conservazione dell'amore.</p>
<p>E si ricordi dell'essempio di Livia moglie d'Augusto, la qual diceva d'averselo fatto soggetto con la modestia e con la dissimulazione, cioè col fare quelle cose che a lui piacevano e col mostrare di non sapere i suoi amori domestici, ch'erano però apertissimi. In questo si dimostra saggia la moglie, la quale veggendo non vede e udendo non ode.</p>
<p>Oltre a ciò sia avvertita a mostrargli con parole benigne e con atti piacevoli ogni segno d'affezzione, e sappia che alcuni mariti già avezzi all'amorose cortesie d'altre donne, stimano d'esser poco amati dalle mogli, se non fanno loro simili o maggiori carezze di quelle che facessero le altre donne. E sopra il tutto continovi sempre gli usati segni d'amore verso di lui, accioché veggendola intepidita oltre al suo costume, non gli entri qualche frenesia nel capo, e se per caso egli fusse preso da qualche sinistro umore, cerchi con ogni studio di levarglielo, e non imiti alcune scioccherelle, le quali con poco giudicio e con molto danno loro si dilettano d'accrescere il sospetto a' mariti.</p></sp>
<sp><speaker>Cavaliere</speaker>
<p>Da questo ragionamento mi nasce dubbio se facciano bene o male quelle mogli, che essendo ricercate da altrui, ne avvertiscono il marito.</p></sp>
<sp><speaker>Annibale</speaker>
<p>Cotali donne sono communemente biasimate, perché da questo ufficio ne seguono mali effetti.</p></sp>
<sp><speaker>Cavaliere</speaker>
<p>Non è buono effetto il dar segno della sua fede e acchetare l'animo al marito?</p></sp>
<sp><speaker>Annibale</speaker>
<p>Anzi è male effetto, perché lo travaglia e gli dà cagione di dubitare, che scoprendo un amore non asconda un altro, e, che è peggio, mette in pericolo il marito e l'amante, ed è cagione di inimicizie e di scandalo.</p></sp>
<sp><speaker>Cavaliere</speaker>
<p>Noi vogliamo meglio a noi stessi che ad altrui, e perciò ella s'elegge più tosto di mettere in pericolo gli altri che se stessa, conciosiach'ella può con ragione dubitare che 'l marito nol sappia per altra via e non si sdegni contra di lei che gliel'abbia taciuto.</p></sp>
<sp><speaker>Annibale</speaker>
<p>La saggia moglie avrà sempre più a caro che 'l marito intenda per bocca altrui la ripulsa ch'ella avrà data all'amante, che predicare ella medesima l'onestà sua, e il saggio marito ne dovrà rimanere più sodisfatto e più sicuro nel suo cuore.</p></sp>
<sp><speaker>Cavaliere</speaker>
<p>A tutti i mariti non è dato questo senno, e ve ne sono molti che la pigliano per altro verso, e non danno a questa secretezza tale interpretazione.</p></sp>
<sp><speaker>Annibale</speaker>
<p>Egli è il vero. E però bisogna, per fuggire questo travaglio, ch'ella componga la sua fronte in modo che alcuno non ardisca di tentarla, perché le fortezze che si riducono a parlamento sono vicine ad arrendersi, ma quando pure ella venga affrontata, usi della risposta già data da una valorosa donna, cioè: – Essendo io figliuola, fui sottoposta all'imperio di mio padre, ora a quello di mio marito, e però potete parlare con lui, e intendere quel che gli piace ch'io faccia –. Quando poi il marito è assente, si ricordi di tenerselo presente e farlo chiaro al suo ritorno, ch'ella sia stata utile in casa, perciò che acquisterà maggior grazia da lui e ne riporterà doppia lode.</p></sp>
<sp><speaker>Cavaliere</speaker>
<p>Un discreto marito sentirà veramente infinita consolazione di cotali modi, ma perché ve ne sono alcuni tanto difficili e insaziabili, anzi sazievoli e bestiali, che non pure non vogliono contentarsi di quanto bene elle sappiano fare, ma le mettono a rischio di dar l'anima disperata al diavolo, io pertanto vorrei che insegnaste a quelle sventurate qualche rimedio da potersi liberare da tanto fastidio.</p></sp>
<sp><speaker>Annibale</speaker>
<p>Il rimedio fu già da me proposto quando io ricordai alla moglie che fosse suddita e ubidiente al marito. Tuttavia io aggiungo ora ch'ella debbe ingegnarsi, ad imitazione de' medici, di curare i difetti del marito con medicine contrarie, onde s'egli è crudo e imperioso, conviene vincerlo con l'umiltà; s'egli grida, ella taccia, perché la risposta delle saggie donne è il silenzio, e aspetti a parlare e a dichiarargli la volontà sua quando egli avrà l'animo tacito e tranquillo; s'egli è ostinato, ella gli ceda. E non imiti colei la quale avendogli portato il marito due tordi in casa per la cena, ebbe a dire ch'erano merli, e replicando lui ch'erano tordi e lei ch'erano merli, fu costretto il marito dalla colera a darle una guanciata. Né perciò ristette ella a tavola nel presentare i tordi di chiamarli merli, onde egli le raddoppiò i colpi. E passata la settimana, s'attentò la moglie di raccordargli i suoi merli, e dicendo lui tuttavia che furono tordi e lei merli, bisognò festeggiare l'ottava e rinfrescare le battiture. Né qui ebbe fine la contesa, perché in capo dell'anno ella gli raccordò che l'anno precedente fu battuta da lui per quei maladetti merli, e rispondendo il marito tordi, e soggiungendo essa merli, non poté egli contenersi di caricarla di tante percosse, che se ben la perfidiosa non volle mai dir tordi, almeno le fecero il mal pro i suoi combattuti merli.</p></sp>
<sp><speaker>Cavaliere</speaker>
<p>Oh come è vero quel detto ch'egli è meglio abitare in un deserto che con moglie litigiosa. Ma qual opinione avete voi di questi mariti che battono le mogli?</p></sp>
<sp><speaker>Annibale</speaker>
<p>Quale opinione avete voi de' sacrilegi e violatori delle chiese?</p></sp>
<sp><speaker>Cavaliere</speaker>
<p>Io ho pur letti non so dove quei versi:</p>
<p><quote rend="block"><lg><l>Rendon più frutto donne, asini e noci,</l>
<l>a chi ver loro ha più le mani atroci.</l></lg></quote></p></sp>
<sp><speaker>Annibale</speaker>
<p>Voi leggeste il testo, ma non la chiosa, che dice:</p>
<p><quote rend="block"><lg><l>Offende il cielo e 'l santo amor discioglie</l>
<l>quel che con empie man batte la moglie.</l></lg></quote></p></sp>
<sp><speaker>Cavaliere</speaker>
<p>Egli è pur sentenza di buono auttore che 'l marito, castigando la moglie, la rende migliore.</p></sp>
<sp><speaker>Annibale</speaker>
<p>Quell'auttore non fa qui punto, ma vi aggiunge che, sopportandola, rende migliore se stesso. E per certo essendo l'uomo più robusto della donna, egli dee anco essere più perfetto e sopportare in pace l'infermità, le fragilità e l'imperfezzioni della moglie, oltre che è cosa certa che soffrendo i suoi difetti, s'acquista mercede in cielo.</p></sp>
<sp><speaker>Cavaliere</speaker>
<p>E perché non si dee battere con giusta cagione?</p></sp>
<sp><speaker>Annibale</speaker>
<p>Voi dite bene che si dee battere con cagione, ma chi aspetterà a batterla con cagione, non la batterà mai, perché niuna cagione ha mai il marito di batter la moglie.</p></sp>
<sp><speaker>Cavaliere</speaker>
<p>Voi mi fate ricordare d'un marito, il quale quello istesso giorno che sposò sua moglie, tiratala da parte, le macinò con le pugna tutto il viso; al qual atto corsero i parenti, e non senza fatica gliela cavarono dalle mani, e dimandandogli qual cagione ella gli avesse data di così maltrattarla, rispose: – Niuna –. Di che essi maravigliosi, si guardavano l'un l'altro, onde egli soggiunse: S'io l'ho battuta senza ch'ella me n'abbia data cagione, pensate ora voi come la tratterei, se me ne desse qualche una –. Ma vi dimando se battereste la moglie, quando fosse colta da voi in fallo, e se questa sarebbe assai giusta cagione di batterla.</p></sp>
<sp><speaker>Annibale</speaker>
<p>S'ella fosse caduta in questo errore per mia colpa, non ella ma io dovrei esser battuto; se per sua dappocagine, come potrebbe mai darmi il cuore di torcerle un capello?</p></sp>
<sp><speaker>Cavaliere</speaker>
<p>Io v'intendo. Passiamo oltre, e ditemi se dal lato della moglie vi è altra cosa per mezo della quale si conservi l'amore e la fede e si mantenga immacolato quel commune onore.</p></sp>
<sp><speaker>Annibale</speaker>
<p>Niuna cosa può far la moglie, la quale sia più possente ad accendere l'amor del marito, che l'occuparsi tutta ne' servigi e nel governo della casa.</p></sp>
<sp><speaker>Cavaliere</speaker>
<p>Oh come ben l'intendete. E nel dir questo mi fate ritornare a mente la consolazione che dovevano sentire quei mariti d'un certo paese, i quali, sì come narrano l'istorie, vedevano le lor mogli ritornar dal fiume con un secchio d'acqua in capo, con un bambino nel braccio sinistro e con la rocca nella medesima mano, e conducendo il cavallo per le redini avolte al braccio destro, venirsene a casa volgendo il fuso e traendo il filo.</p></sp>
<sp><speaker>Annibale</speaker>
<p>Il marito non solamente si rallegra di conoscere la sua donna utile e valorosa, ma entra in buona e sicura opinione dell'onestà sua e s'accheta nell'animo veggendo ch'ella con affaticarsi negli utili e onesti esercizii della casa, s'acquisti quel sano colore e quel virtuoso belletto, il quale né per sudore né per lagrime si disperde, e sia tutta intenta a' suoi piaceri e al beneficio della casa. Il che non fanno le donne vane e lascive, il cui costume è di vivere oziosamente e di pigliarsi poco pensiero del marito, de' figliuoli e delle cose domestiche, dando segno manifesto che, se ben sono con la persona in casa, sono fuori col cervello: dal che ne segue vergogna e danno. E si sa bene che mentre la patrona attende alle vanità, le serve sono negligenti nel beneficio di lei e diligenti in beneficio loro; e si dice volgarmente che quando la patrona folleggia, la fante danneggia.</p></sp>
<sp><speaker>Cavaliere</speaker>
<p>Io so che già avete protestato di non voler discorrere del modo di governare la casa, ma con tutto ciò loderei che assegnaste almeno al marito e alla moglie il loro proprio officio intorno a questo governo, accioché non si possa dire che 'l marito faccia l'ufficio della moglie, né la moglie quello del marito.</p></sp>
<sp><speaker>Annibale</speaker>
<p>Egli pare che al marito disconvenga il sapere quelle cose che si fanno in casa sua, ma s'egli per sua sciagura ha moglie sciocca e inutile, che dorma, secondo il proverbio, con gli occhi aperti, ben sapete che gli bisogna supplire con la sua providenza al difetto di lei. Ma sono ben degni di beffa quegli uomini, i quali avendola discreta e intendente, vanno ansiosamente cercando il pelo nell'uovo, e vogliono condir essi di lor mano le vivande e tor la mescola alle mogli, con riprendere e ammaestrare le donne di casa. Questi mariti offendono le mogli e danno loro mala sodisfazzione, mostrando o diffidenza o sprezzamento, e offendono se stessi, dando segno d'uomini di poco valore, perché se fuori di casa avessero imprese e negozii appartenenti agli uomini d'alto affare, certo è che quando sono in casa, attenderebbono più tosto a darsi riposo che a travagliare la moglie e le serve. E si ravederebbono che 'l governo della casa è proprio della moglie, e che la divina providenza ha fatto le donne più timide degli uomini, accioché si diano alla custodia di casa, alla quale è atto e giovevole quel timore. Io non niego già che l'uomo non debba sapere come stiano gli affari di casa, per correggere qualche difetto, al quale non abbia per avventura la moglie aperti gli occhi, ma è ben cosa giusta, ch'essendo ella il timone della casa, le rimetta totalmente il maneggio, come cosa a lei appartenente.</p>
<p>Restami ora, per ristringere il fascio de' nostri ragionamenti, il dirvi che sì come ne' travagli conosciamo i veri amici, così la moglie non può con alcuno più efficace mezo conservarsi in amore, anzi obligarsi in eterno il marito, che col soccorrerlo ne' suoi bisogni. Il che non fanno alcune, le quali vogliono ben partecipare delle allegrezze de' mariti, ma non delle molestie, né si ricordano dell'essempio della non meno bella che saggia moglie di Mitridate, la quale, tonduti i capelli per amor di lui e adusatasi a cavalcare e a portare arme come uomo, lo seguitò sempre in tutti i suoi pericoli: la cui fede e toleranza fu a Mitridate di grandissimo alleviamento nelle sue fortune, e al mondo essempio che non è cosa tanto grave, che i due cuori del marito e della moglie incatenati insieme non la sopportino. E però quando si trovano i mariti da infirmità d'animo o di corpo travagliati, siano preste le donne con la soavità delle parole e con la vivacità dell'opere a confortargli e servirgli, che da ciò ne vedranno risorgere un'ardente fiamma d'amore. E finalmente portino con esse loro il memoriale dell'Apostolo: che amino i mariti e i figliuoli e siano prudenti, caste, sobrie, benigne e sollecite nel governo della casa.</p>
<p>Io potrei farvi più lungo discorso intorno a questa materia, ma perché sono stati diffusamente scritti da grandi uomini i precetti tra marito e moglie, i quali però non si possono né si debbono oggi interamente esseguire, per la diversità de' tempi e de' costumi, io componendo insieme i carichi del marito e della moglie, conchiudo che deono rivolgere nell'animo il memorabile costume de' Greci, i quali nel sacrificio che facevano alla dea Giunone, per cagione del matrimonio, traevano il fele dalle vittime e lo gittavano dietro all'altare, per significare che dal marito e dalla moglie si dee allontanare l'austerità, lo sdegno e ogni sorte d'amarezza. E pertanto non manchino d'amarsi scambievolmente con sincero affetto e reggersi con un medesimo spirito e con una medesima volontà, e stimare ogni cosa fra loro commune non tenendo alcuna propria, né anco l'istessa persona. E deposta la superbia, procurare con lieto animo il mantenimento e la grandezza della casa, e tentare con l'opere di vincere l'un l'altro in questo ufficio, onde si formerà una maravigliosa armonia, la quale li condurrà felicemente alla vecchiezza, sì che col legame della dilezzione e della concordia, grata a Dio, inviteranno i figliuoli che discenderanno, a seguire la lor virtù, e i servi ad imitarla, e vivendo felicemente, tireranno col buono essempio l'altre case a questa soave concordia.</p></sp>
<sp><speaker>Cavaliere</speaker>
<p>Poiché de' figliuoli avete fatta menzione, mi piacerebbe che ormai, secondo la proposta da voi fatta, ve ne passaste a ragionare della conversazione tra 'l padre e 'l figliuolo.</p></sp>
<sp><speaker>Annibale</speaker>
<p>A questo ragionamento io appunto voleva invitarvi, parendomi ch'intorno alla conversazione del marito e della moglie abbiamo speso più tempo di quello che per avventura si conveniva.</p></sp>
<sp><speaker>Cavaliere</speaker>
<p>Io stimo veramente che bisogni constituire al padre e al figliuolo i modi che hanno a serbare nel conversare insieme, posciaché né anco fra loro si truova perlopiù una vera unione e intelligenza, e siamo ormai giunti a tal termine, che come prima il figliuolo acquista intendimento, comincia a far disegni sopra la morte del padre. E sì come si racconta che un bambino, cavalcando in groppa al padre, gli disse semplicemente: – O padre, quando sarete morto, io cavalcherò in sella –, così molti viziosamente bramano e affrettano la morte a' padri loro. Di che non so io a cui si debba più tosto dar la colpa, o a' padri, che non essercitano legittimamente l'imperio loro, o a' figliuoli, che mal conoscono quanto siano tenuti al padre.</p></sp>
<sp><speaker>Annibale</speaker>
<p>In questo dubbio, finalmente a cui vi risolvete di dar la colpa?</p></sp>
<sp><speaker>Cavaliere</speaker>
<p>Al figliuolo, il quale non ha mai alcuna ragione contra il padre, se ben il padre avesse mille torti.</p></sp>
<sp><speaker>Annibale</speaker>
<p>Non avete voi detto che bene spesso il figliuolo non intende e non conosce il debito ch'egli ha verso il padre?</p></sp>
<sp><speaker>Cavaliere</speaker>
<p>Lo confermo.</p></sp>
<sp><speaker>Annibale</speaker>
<p>Chi volete che abbia il carico di far capace il figliuolo di questo debito?</p></sp>
<sp><speaker>Cavaliere</speaker>
<p>Il padre.</p></sp>
<sp><speaker>Annibale</speaker>
<p>Rivocate adunque il vostro primo detto, e conchiudete che la colpa è del padre, che gli doveva mostrare il debito e non lo fece.</p></sp>
<sp><speaker>Cavaliere</speaker>
<p>Il padre dà i ricordi e i costumi con la mano dritta, ma s'egli li riceve con la manca, che colpa ne ha il padre?</p></sp>
<sp><speaker>Annibale</speaker>
<p>Se 'l padre fosse sollecito nell'insegnargli di buon'ora a porgere la destra, egli non diverrebbe mancino, ma non è maraviglia se, avendogli lasciato far l'abito, non glielo può levare, onde ha da accusare la sua negligenza, poiché ha differito insino al vespro a dargli quei costumi ch'egli richiedeva nello spuntar del sole, quasi insieme col latte della nutrice, non conoscendo che negli animi teneri, come nella cera, si fa leggiermente l'impressione.</p></sp>
<sp><speaker>Cavaliere</speaker>
<p>Io non so con quale scusa difenderete voi quei figliuoli i quali, dopo che 'l padre loro gli avrà allevati e custoditi diligentemente sotto l'autorità d'uomini virtuosi, e gli avrà dirizzati nella via del cristiano, non lasciano però alla fine di sviarsi e viziosamente operando mostrarsi indegno frutto di così nobil pianta.</p></sp>
<sp><speaker>Annibale</speaker>
<p>Questi essempi sono rari e fuori de' communi accidenti, né per questo disobligano i padri dal governo e dalla cura de' figliuoli, al che fare Iddio gli ha obligati.</p></sp>
<sp><speaker>Cavaliere</speaker>
<p>Che 'l figliuolo instituito virtuosamente dal padre divenga vizioso, e che dopoi ne segua discordia, io non mi maraviglio punto, perché la diversità de' costumi ne può essere cagione, ma ben mi pare cosa oltremodo strana, e quasi contra natura, ch'essendo amendue virtuosi e avendo amendue acquistato per le buone opere loro onorato nome fuori di casa, vivano però in casa con gli animi fra loro disgiunti e senza alcun segno di pace, di carità e d'amore; e brievemente siano concordi nelle azzioni publiche e discordi nelle domestiche, di che ve ne saprei addurre più d'uno essempio.</p></sp>
<sp><speaker>Annibale</speaker>
<p>Voi diceste poco fa che 'l figliuolo non può avere alcuna ragione contra il padre; or se volete che questa sentenza stia ferma, dovrà cessare la vostra maraviglia, e sarete tenuto a confessare che 'l figliuolo, quantunque virtuoso, non opera virtuosamente quando non cede e non si conforma alla volontà del padre.</p></sp>
<sp><speaker>Cavaliere</speaker>
<p>Io confermo che 'l figliuolo ha da sopportar l'imperio del padre e da ubidirgli sempre senza contrasto, ma perché la conversazione loro abbia più felice successo, io stimo principalmente necessario che assegniamo al padre il modo di maneggiare la sua paterna giurisdizzione, accioché non ecceda indiscretamente i legittimi confini e non dia occasione al figliuolo, se non di contraporsi al suo volere, almeno di biasimarlo tacitamente, e di chiamarsi nel suo cuore mal trattato, onde abbia a scemarglisi l'amore e l'osservanza verso il padre.</p></sp>
<sp><speaker>Annibale</speaker>
<p>Non mi è mai fuggita dalla memoria quella indubitata sentenza che pochi figliuoli sono simili al padre, molti peggiori, e rarissimi migliori. Io adunque vorrei che venissimo prima ricercando le cagioni per le quali bene spesso il figliuolo è dissimile dal padre e fa prova contraria alla sua aspettazione, onde ne seguono le discordie loro, perché da questo ragionamento verremo in chiarezza delle maniere della conversazione loro.</p></sp>
<sp><speaker>Cavaliere</speaker>
<p>Così sia, come a voi piace.</p></sp>
<sp><speaker>Annibale</speaker>
<p>Io primieramente vengo considerando che i figliuoli apportano poca o niuna consolazione a' padri loro, quando la natura e la fortuna non sono ben composte e contemperate fra loro.</p></sp>
<sp><speaker>Cavaliere</speaker>
<p>E come?</p></sp>
<sp><speaker>Annibale</speaker>
<p>Vedeste voi mai alcune buone semenze poste fuori del loro appropriato terreno non produrre gli aspettati frutti?</p></sp>
<sp><speaker>Cavaliere</speaker>
<p>Sì bene.</p></sp>
<sp><speaker>Annibale</speaker>
<p>Sì come adunque quei grani per natura fruttiferi, sono per la fortuna e per la regione loro contraria fatti sterili, così se 'l figliuolo, nato e chiamato dal suo spirito alle lettere, sarà dirizzato alle cose militari, diverrà o inutile o di poco valore, tanto importa il non avere da principio scoperta quella parte dove più inclinava. E mi ricorda in questo soggetto aver già letti certi versi di Dante, i quali mi sono poi usciti di mente.</p></sp>
<sp><speaker>Cavaliere</speaker>
<p>Ve li farò per avventura ritornare io in capo.</p></sp>
<sp><speaker>Annibale</speaker>
<p>Provate, di grazia.</p></sp>
<sp><speaker>Cavaliere</speaker>
<p><quote rend="block"><lg><l>E se 'l mondo la giù ponesse mente</l>
<l>ai fondamenti che natura pone,</l>
<l>seguendo lui, avria buona la gente,</l>
<l>ma voi torcete a la religione</l>
<l>tal che fia nato a cingersi la spada,</l>
<l>e fate re di tal ch'è da sermone,</l>
<l>onde la traccia vostra è fuor di strada.</l></lg></quote></p></sp>
<sp><speaker>Annibale</speaker>
<p>Oh come prendo gran diletto di questa sentenza, così per la sua grata armonia, come per lo segno ch'ella mi dà della vostra felice memoria. Eccovi adunque espressa una delle cagioni dell'infelice successo de' figliuoli.</p></sp>
<sp><speaker>Cavaliere</speaker>
<p>Bisogna bene che i padri siano intorno a questo giudicio aveduti, scoprendo or con uno or con altro segno il naturale instinto de' figliuoli, il che si comprende ne' loro primi anni, sì come, per commun proverbio, si dice che dal mattino si conosce il buon giorno. E però io stimo più che necessaria questa considerazione, molto male intesa da alcuni padri, i quali sforzano la natura de' figliuoli ad essercizii e opere in tutto lontane dalla lor natural inclinazione. Sì come avenne al Petrarca, il quale afferma d'aver provato in se stesso che indarno si fa contrasto alla natura, percioché suo padre voleva ad ogni modo ch'egli studiasse nelle leggi, sì come fece in vita di lui, ma dopo la sua morte lasciò quello studio dal quale aveva l'animo ribelle. E perciò io stimo assai importante questa considerazione de' padri, i quali perlopiù non vi pensano, e mirano solamente alla lor particolare sodisfazzione. Onde non è maraviglia se ne rimangono spesso senza alcuna consolazione, e se ne segue talora il vituperio della casa e (quel ch'è peggio) l'offesa di Dio. Voglio dire quando si spingono ne' monasteri quelle sventurate fanciulle, le quali infin nel ventre delle madri loro bramavano marito.</p></sp>
<sp><speaker>Annibale</speaker>
<p>Quei padri che spingono i figliuoli fuori del loro natural corso meritano più compassione che biasimo, posciaché communemente ciò avviene per poco loro ravvedimento, ma quelli che innanzi al debito tempo li costringono alla religione, sono degni di biasimo per la malizia loro, perché o per tema o per false persuasioni a ciò gli inducono. Il che non è altro ch'un far resistenza alla volontà di Dio, e torre a' figliuoli quel libero arbitrio che la sua divina bontà aveva loro permesso. E perciò, se 'l padre è geloso dell'onore e della pace di casa sua, sia avvertito di conoscere dove pieghi la natura del figliuolo, o alle lettere, o all'arme, o all'agricoltura, o alla mercanzia, accostandosi a quel proverbio che non si dee torcere il corso del fiume. E quando si ravvede d'averlo tirato fuori della sua diritta strada, lo faccia tosto tornare a dietro, e lo rimetta nel suo destinato corso, altrimente si assicuri che l'imprese mal cominciate saranno sottoposte a peggiore fine.</p></sp>
<sp><speaker>Cavaliere</speaker>
<p>Dovendo noi ricercare partitamente le cagioni che rendono i figliuoli contrarii all'aspettazione de' padri, era per avventura vostro ufficio di cominciare prima dal latte che beono i fanciulli, poi che 'l latte delle nutrici opera tanto che 'l figliuolo diviene per costumi più figliuolo di lei che della madre. E quando rivolgo per la mente l'usanza di molte donne francesi, le quali nudriscono i loro bambini col latte delle bestie, io mi risolvo che da questo è cagionata la ferocità di molti di loro, i quali operando sinistramente si scoprono meno dotati della parte ragionevole, il che, sia detto, salva sempre la grazia loro.</p></sp>
<sp><speaker>Annibale</speaker>
<p>De' meravigliosi effetti del latte io ne sono chiarissimo, ed è cosa più che certa che s'uno agnello è allevato sotto le mammelle d'una capra, o vero un capretto sotto quelle d'una pecora, il capretto mette il pelo più molle e l'agnello si veste di lana più ruvida. Onde si ha da tenere per fermo che sì come il figliuolo piglia dal latte la complessione della balia, così i costumi dell'animo seguono la complessione del corpo.</p>
<p>Quindi è detto che i Gracchi trassero e succiarono l'eloquenza dalle mammelle di Cornelia loro madre, e di qui anco nasce che le figliuole delle oneste matrone si fanno molte volte loro dissomiglianti non solamente di corpo ma d'animo, se non si usa diligenza nell'instituirle. E però il trasferire i fanciulli dalle madri alle balie non si può dir altro che uno stemperamento di natura.</p>
<p>Ma se s'aveva a far menzione di questo primo nudrimento, bisognava ragionarne quando eravamo sul discorso dell'infelice matrimonio. Tuttavia io l'ho taciuto e là e qui, come cosa soverchia, conciosiaché dell'importanza del latte ne hanno trattato così copiosamente i filosofi, e particolarmente il nostro Galeno, che non vi ha che dubitare. Né per questa sola cagione l'ho taciuto, ma perché oggidì le donne sono così vaghe della loro apparenza, anzi della lor vanità, che amano meglio di pervertire la natura de' figliuoli che d'alterare la forma delle loro sode, raccolte e rotonde mammelle, dal che avviene che i figliuoli, accostandosi agli affetti e a' costumi delle balie, s'allontanano con l'amore e con la riverenza dalle madri, né hanno sangue che li muova ad ubidire, né a portare loro il dovuto rispetto.</p>
<p>Il che si manifesta per l'essempio d'un certo bastardo d'onorevole famiglia in Roma, il quale tornando dalla guerra carico di spoglie de' nemici e venendogli incontro la madre e la balia, donò alla madre un anello d'argento e alla balia una collana d'oro. Di che dolendosi la madre, egli rispose che aveva il torto, soggiungendo: – Voi non mi portaste più di nove mesi nel ventre, questa m'ha per lo spazio di due anni sostenuto con le proprie mammelle. Quel ch'io ho da voi è il corpo, datomi con poca onesta maniera; quel che mi ha dato questa, è venuto da animo puro e sincero. Voi, così tosto come io nacqui, mi privaste della vostra compagnia e mi sbandiste dagli occhi vostri; questa, fattamisi incontro, mi raccolse graziosamente così sbandito nelle sue braccia, e fece sì ch'io son condotto ora a questo segno –. Le quali ragioni, accompagnate da altre ch'io taccio, chiusero la bocca alla vergognosa madre e accrebbero l'amore alla diletta nutrice.</p></sp>
<sp><speaker>Cavaliere</speaker>
<p>Mi sovviene ancora d'aver trovato nel rivolgimento delle istorie, che la moglie di Catone allevò i figliuoli col proprio latte, e perché i servi fossero inclinati ad amarla, si lasciava alcuna volta asciugare le poppe dai bambini delle serve. Ma poiché queste donne non vogliono essere interamente madri de' loro figliuoli, dovrebbono almeno essere diligenti nella elezzione delle balie e nella contezza de' costumi loro.</p></sp>
<sp><speaker>Annibale</speaker>
<p>Sì come è introdotto il primo abuso di commettere la vita de' fanciulli alle poppe delle nutrici, così ne viene quasi in consequenza il secondo, di non pensare quali elle si siano.</p>
<p>Ma veniamo ora continuando le cagioni della diversità de' padri e de' figliuoli, tenendo per certo che la principale deriva, sì come abbiamo conchiuso, dalla diversità della natura e della fortuna. Dico pertanto che non basta al padre il conoscere dove sia rivolta la natura del figliuolo, se dipoi non cerca di fargli la strada piana e d'aiutarlo, e di provedere con ogni studio e con ogni suo potere di quelle cose che sono atte a condurlo felicemente al fine della sua impresa. E però segue un'altra cagione della discordanza de' costumi loro, quando il padre ama più se stesso che 'l figliuolo, col tenerlo presso di sé per suo passatempo, senza curarsi di metterlo nelle mani de' maestri, che l'insegnino le buone lettere, o d'inviarlo agli studii o alle corti o alle professioni, dove egli è chiamato. Nel che peccano alcuni padri ricchi, i quali confidandosi nelle facultà loro, sono trascurati nell'allevar virtuosamente i figliuoli, e lasciano loro dall'ozio e dalla crapula ingrossar talmente l'intelletto, che non conoscono, secondo il proverbio, la treggea dalla gragnuola, e divengono giudiciosi come l'asino, che giudicò più soave il canto del cucco che quello del roscignuolo. Né vi ha dubbio che molti ingegni ben nati si perdono per colpa di chi li doveva bene instituire.</p></sp>
<sp><speaker>Cavaliere</speaker>
<p>Quanto più il padre tiene il figliuolo presso di sé, non se lo rende egli più conforme a' suoi costumi?</p></sp>
<sp><speaker>Annibale</speaker>
<p>Voi v'ingannate, perché il figliuolo col tempo accuserà il padre ch'essendosi presentata occasione di spingerlo fuori a procurarsi utile e onore, l'abbia trattenuto in casa e impedita la sua fortuna.</p></sp>
<sp><speaker>Cavaliere</speaker>
<p>Il figliuolo dovrà più tosto scusarlo e attribuire questo effetto a soverchio amore.</p></sp>
<sp><speaker>Annibale</speaker>
<p>Anzi, a poco amore, perché un amore disordinato non è veramente amore.</p></sp>
<sp><speaker>Cavaliere</speaker>
<p>Quanto più vi è cara alcuna cosa, non sete più studioso di conservarla presso di voi e tenervela congiunta al cuore?</p></sp>
<sp><speaker>Annibale</speaker>
<p>Egli è il vero, ma dimando ora a voi per qual cagione vi conserviate lungamente un buon servitore.</p></sp>
<sp><speaker>Cavaliere</speaker>
<p>Per mio utile.</p></sp>
<sp><speaker>Annibale</speaker>
<p>S'egli fosse chiamato da un prencipe a maggior grado, non gli dareste voi congedo?</p></sp>
<sp><speaker>Cavaliere</speaker>
<p>Volentieri.</p></sp>
<sp><speaker>Annibale</speaker>
<p>Per qual cagione?</p></sp>
<sp><speaker>Cavaliere</speaker>
<p>Per suo utile.</p></sp>
<sp><speaker>Annibale</speaker>
<p>Dunque voi gli date maggior segno d'amore col privarvene che col tenerlo, poiché anteponete il commodo suo al vostro. Con la medesima ragione il padre mostra, ritenendo il figliuolo, d'amar più se stesso e manco lui di quel che debbe, ché se l'amasse perfettamente, amerebbe anco la sua fortuna, e procurerebbe di migliorare la sua condizione, e consentirebbe ch'egli più tosto morisse come cavallo in battaglia, che lasciarlo vivere come porco nel fango.</p></sp>
<sp><speaker>Cavaliere</speaker>
<p>E che direte se 'l padre letterato e filosofo ritenesse presso di sé il figliuolo per farlo partecipe del suo sapere?</p></sp>
<sp><speaker>Annibale</speaker>
<p>Io non ho fatto menzione di cotali padri, perché sono rari i filosofi e i dotti in quella eccellenza che bisognerebbe a questa impresa, e se pur se ne trovano alcuni, non vogliono, o non possono, per altri affari sottoporsi a così lunga pazienza. Il che se facessero, non vi ha dubbio alcuno che ne seguirebbe maggior frutto, perché il padre l'instruerebbe con maggior amore, e 'l figliuolo si sentirebbe per natura più intento al padre che al maestro. Né per questo sarebbe novo essempio, poscia che Catone il Censore instrusse e allevò egli medesimo felicemente il figliuolo senza l'opera di alcuno governatore o maestro; e anco Ottavio Augusto non sdegnò, perché egli fusse così grande imperatore, d'ammaestrare con la sua dottrina due figliuoli adottivi. Ma l'infelicità de' nostri tempi è tale, che sarebbe tenuto essempio mostruoso il vedere un padre nobile insegnare a' figliuoli. Io adunque ho escluso dal mio discorso il caso de' padri letterati che tengono presso di loro i figliuoli per instituirli, presupponendo che oggidì il mondo ne patisca disagio.</p></sp>
<sp><speaker>Cavaliere</speaker>
<p>Tanto maggior vergogna è di quelli che non sapendo essi, né volendo, instruerli, non si curano anco di commetterli alla dottrina altrui.</p></sp>
<sp><speaker>Annibale</speaker>
<p>Egli par bene che non conoscono la differenza tra gli uomini scienziati e gli idioti, e non sanno che questi a comparazione di quelli sono peggio che i morti.</p></sp>
<sp><speaker>Cavaliere</speaker>
<p>Con tutto ciò l'abuso è tale che a' tempi nostri gli uomini ricchi non vogliono che i loro figliuoli si rompano il capo nelle lettere, e si pigliano quasi a vergogna che sappiano leggere, e so bene che ve ne sono più di dieci di questi ricchi di robba e poveri di scienza, che si cacciano nelle botteghe de' mercatanti e degli speciali, e ricorrono al mezo de' garzoni nel far scrivere lettere agli amici, scoprendo in un punto il secreto e l'ignoranza loro, oh che bella vista! Ma non vi debbo dir io che trovandomi, già ha lungo tempo, nello studio d'uno avvocato, vidi il suo cancelliere che, dopo serrata una lettera ch'egli aveva scritta per servigio d'un gentiluomo qui presente, gli domandò del nome della persona a cui s'aveva a dirizzare per farvi il soprascritto, e 'l gentiluomo gli rispose che non accadeva scriver altro se non: «A mio compare in Cremona». Ma replicando il cancelliere che bisognava necessariamente specificare il nome, accioché si potesse trovare questo suo compare, egli soggiunse che non importava e che bastava di dire “a suo compare”, perché tutti lo conoscevano.</p></sp>
<sp><speaker>Annibale</speaker>
<p>Voglio credere che costui fosse gentiluomo, poiché lo nominate per tale, ma con questa sciocchezza egli non si mostrò manco contadino di colui che avendogli dimandato il medico di qual terra egli fosse, gli rispose che lo vedrebbe nell'urina. Or questi ricchi senza lettere, anzi corpi senza anima, sono chiamati da Diogene pecore con la lana d'oro. E perciò deono esser più solleciti nel far letterati e virtuosi i figliuoli, perché sì come i poveri sono spronati agli studi dalla necessità, così i ricchi sono arrestati dall'avere, e non s'aveggono se non tardi che fanno più loro mestieri le lettere che a' poveri, perché hanno più imprese, e vi vuole più senno nel conservar le loro ricchezze, le quali come fragili, caduche e corrottibili malamente possono durare senza la conserva della meliflua e immortal sapienzia. Ed è cosa chiarissima che più felicemente si gode il poco che ci dà la virtù, che 'l molto che ci porge la fortuna. Onde quei che per l'acquistate ricchezze s'insuperbiscono, mostrano di non sapere ciò che avvenisse alla zucca, la quale si gloriava d'essere ascesa sopra l'altezza del pino.</p></sp>
<sp><speaker>Cavaliere</speaker>
<p>Sia sempre lodato il glorioso nome d'Ercole Gonzaga, cardinale di Mantova, il quale voleva che i giovani suoi scudieri ogni giorno in quelle ore che avanzavano dalla servitù della sua persona, entrassero in cancellaria e pigliassero per mano de' secretari delle fatiche, con le quali scrivendo, apprendevano non meno la bella forma de' caratteri che la politezza dello stile e de' concetti. Nelle quali parti esso signore così trapassava il valore d'ogni eccellente secretario, come non cedeva di dottrina, di religione e d'essemplar vita a qual altro si fosse in quel sacro Collegio.</p></sp>
<sp><speaker>Annibale</speaker>
<p>Questo fu essempio degno di lui, al quale pareva cosa troppo disdicevole che sotto un capo di tanta dottrina si vedessero membri ignoranti, ma egli è ben essempio raro, poiché communemente nelle corti non sono, quanto alle lettere, molto differenti i gentiluomini dai palafrenieri.</p></sp>
<sp><speaker>Cavaliere</speaker>
<p>Se vi pare cosa giusta che i membri siano proporzionati al capo, egli non è anco il dovere che i servitori ardiscano di voler saper più di quel che sappiano i patroni.</p></sp>
<sp><speaker>Annibale</speaker>
<p>Ma ritornando all'ufficio de' padri, diremo che quelli mostreranno gran senno, i quali quanto più si troveranno ricchi e potenti, tanto più si ricorderanno che le ricchezze s'acquistano con sudore, si conservano con timore e si perdono con dolore. E chi si confida in quelle anderà in ruina, perché quelle sono vere ricchezze, le quali quando si sono acquistate non si possono perdere, e affondandosi la nave, si possono salvare insieme col patrone. Onde saranno solleciti di fare apprender buone lettere a' figliuoli, non lasciando che si persuadano mai d'esser ricchi, infin che non siano virtuosi. E non si scorderanno l'essempio di Filippo re di Macedonia, al quale non così tosto nacque il suo Alessandro, come egli spedì lettere ad Aristotele, esprimendogli l'allegrezza ch'egli sentiva non tanto del nato figliuolo, quanto d'esser nato al tempo di lui, alla dottrina e al governo del quale l'aveva destinato. Dal quale essempio io giustamente mi muovo a sdegno contra l'età nostra che fa così poca stima di quelli uomini che ci insegnano non solamente le lettere ma il ben vivere, che sono i due maggiori beni che qua giù si possano desiderare. Perloché non solamente non meritano d'essere dispregiati, ma debbono esser riveriti non manco de' propri padri.</p></sp>
<sp><speaker>Cavaliere</speaker>
<p>Io ancora stimo che i buoni maestri meritino ogni onore. Ma sapete anco quanto sia difficil cosa il trovarli tali che con la dottrina abbiano accompagnata la bontà e la candidezza de' costumi. So ben io d'averne conosciuti alcuni non solamente arroganti, vanagloriosi, disonesti, insolenti, crudeli e bestiali, ma così impii e diabolici che si sono ingegnati di far bere a' semplici e creduli fanciulli il veleno dell'eresie, mescolato nelle loro artificiose e male intese lezzioni.</p></sp>
<sp><speaker>Annibale</speaker>
<p>Io so che se ne trovano alcuni estremamente viziosi, e so parimente che se ne trovano molti, i quali se ben non sono macchiati di così brutti errori, hanno però del vizioso e dell'incivile. E nonostante che a Seneca sia per li suoi scritti attribuita grandissima lode, nondimeno a lui ancora vien dato gran biasimo, perché egli fosse maestro e auttore de' vizii di Nerone, non tanto per averlo stimolato al male, quanto per non averlo raffrenato, veggendolo correre spontaneamente al male. E pertanto conviene al padre l'essere diligente nella elezzione del maestro e procurare ch'egli insegni con le belle lettere i buoni costumi a' figliuoli e si guardi di dire o fare alcuna cosa sconcia e incivile nel loro cospetto, onde abbiano ad imitarlo.</p></sp>
<sp><speaker>Cavaliere</speaker>
<p>Voi mi fate ora risovvenire l'essempio di quell'indiscreto pedagogo, il quale andando col figliuolo del suo signore a diporto, e veggendolo levar un fico da terra e volerlo mangiare, lo riprese agramente e glielo trasse di mano, e se lo mangiò esso, per non lasciarlo mangiare allo scolare.</p></sp>
<sp><speaker>Annibale</speaker>
<p>Conchiudiamo adunque che al padre appartiene instituir bene i figliuoli e veder di lasciarli più saggi che ricchi, seguendo la sentenza di colui che disse: se tuo figliuolo sarà saggio e ben creato, egli avrà delle facultà a bastanza, se sarà sciocco, ne avrà troppo, perché agli sciocchi non convengono le ricchezze. E quando non siano inchinati alle lettere, non lasci di tenerli continovamente occupati in qualche altro onesto e virtuoso essercizio, assicurandosi che non vi ha cosa più pericolosa d'un giovane ozioso. E sì come non si trova frutto sopra quella pianta, la quale non ha prima mostrate le foglie e i fiori, così non conseguirà mai nel tempo maturo alcuna riputazione chi non si sarà in gioventù faticato intorno alla cognizione di quella disciplina.</p>
<p>Ma fra l'altre cagioni dell'infelice avvenimento de' figliuoli vi è quella quando il padre non si cura di far loro per tempo alzar gli occhi da terra.</p></sp>
<sp><speaker>Cavaliere</speaker>
<p>Che volete significare con questa sentenza?</p></sp>
<sp><speaker>Annibale</speaker>
<p>Che 'l padre geloso della grandezza del figliuolo è molte volte tanto sollecito nel farlo apprendere le cose di qua giù, che senza ricordarsi che 'l primo fondamento della sapienza è il timore di Dio, non si dà alcuno pensiero d'instruirlo nella religione cristiana. Onde avviene che quell'infelice figliuolo inviato in tutto alle cose del mondo e privo del vero lume, smarrisce la diritta strada e si conduce alla perdizione.</p></sp>
<sp><speaker>Cavaliere</speaker>
<p>Oh come stringete ora bene il chiodo, perché la sapienza del mondo è pazzia in cielo, ed è cosa impossibile il viver bene a chi non conosce Iddio!</p></sp>
<sp><speaker>Annibale</speaker>
<p>A questo cristiano ricordo s'accostò grandemente un filosofo gridando contra i padri, i quali mostrano di non sapere quel che si facciano, torcendo il piede qua e là senza ragione, posciaché mettono tutto lo studio nel far pecunia, e verso i figliuoli che l'hanno a possedere sono così negligenti, che non curano d'insegnare o far loro insegnare la giustizia, mediante la quale abbiano a distribuire e usar dirittamente la loro eredità. Onde si può dire che facendo questo si procacciano le cose soverchie e sprezzano le necessarie.</p></sp>
<sp><speaker>Cavaliere</speaker>
<p>Certamente col procurare grandi facultà a' figliuoli, si procura bene spesso la loro ruina. E conosco ch'egli è il vero quel che dicevate poco fa, che sì come la necessità rende l'uomo industrioso e lo fa divenir ricco, così l'abondanza delle cose lo ritrae dalle fatiche e l'impoverisce. Il che si conferma tuttodì con l'essempio d'alcuni poveri maestri di grammatica, i quali vanno allo studio delle leggi o della medicina in compagnia degli scolari ricchi, alle cui spese in pochissimo tempo si fanno dottori, e gli scolari se ne restano scolari, e perlopiù non fanno frutto, e vengono talora a tale, che portano invidia allo stato e alla grandezza de' maestri. Laonde io conchiudo che bisogno fa buon fante, e vengo considerando che le ricchezze, secondo il detto d'un poeta, conducono alla pazzia e non meritano tutta quella lode che le fu data ieri da noi nel discorso della nobiltà.</p></sp>
<sp><speaker>Annibale</speaker>
<p>Anzi le ricchezze semplicemente sono buone, ma non sono già buone all'ignorante e a chi le usa male. Ma per usarle bene, bisogna posseder prima la virtù, senza la quale rendono l'uomo gonfio d'arroganza e lo fanno insaziabile e pieno di vili pensieri, lo sottopongono a casi temerarii, gli snervano e distruggono il corpo, muovono sedizioni domestiche, fanno i figliuoli meno ubidienti a' padri, e i padri più molesti a' figliuoli, e danno finalmente occasione di molti enormi peccati. E perciò ben l'intendevano i Persi, i quali se bene erano privi della cognizione e del vero culto di Dio, nondimeno procuravano che i figliuoli sopra ogn'altra cosa possedessero la giustizia e la verità.</p>
<p>Vorrei adunque che i padri si rivolgessero alla cura dell'anima e del corpo de' suoi figliuoli, ma perché l'anima è più eccellente, ragion sarebbe che di quella fossero principalmente gelosi. E perché essa ne' fanciulli è come una tavola rasa dove non è alcuna cosa dipinta, e come una tenera verga che si può in ogni parte piegare, chiaro è che in quella si dipingono e s'inseriscono agevolmente le virtù e i vizii, e vi si mantengono infino alla vecchiezza. E però dice il Savio che 'l giovane che si è posto in una via, quando anco sarà vecchio, non si torcerà da quella. E poiché si conosce alla prova che quelle cose più si conservano nella memoria, le quali s'apprendono nella prima età, dovranno i padri insegnar loro le cose migliori, cioè il riverire Iddio, tenendo per certo che chi conosce ogni cosa e non conosce Iddio, non conosce nulla.</p></sp>
<sp><speaker>Cavaliere</speaker>
<p>Ancora che l'instituzione de' figliuoli dipenda principalmente da' padri, nondimeno poich'essi non vogliono o non possono star loro continovamente appresso, doverebbono almeno aprir gli occhi, sì come già avete detto, nel commetterli a maestri non meno cristiani che dotti, i quali ogni giorno nell'ore elette gli abituassero divotamente nelle orazioni e nel timore di Dio, non lasciando anco nelle lezzioni umane di mescolarvi sempre ragionamenti e precetti catolici, perché imprimendosi in quei cuori tenerelli un religioso spirito, vi si manterrà sempre in vita, e morendo l'uniranno con Cristo.</p></sp>
<sp><speaker>Annibale</speaker>
<p>Voi l'intendete, e se 'l padre sarà diligente nel far capace il figliuolo delle leggi di Dio, avrà questo vantaggio: che 'l figliuolo gli porterà maggior onore e riverenza, col sapere che questo è suo divino comandamento.</p>
<p>A questa cagione del tristo successo de' figliuoli si può aggiungere un'altra, cioè quando il padre presenta a' figliuoli il suo specchio macchiato, cioè quando egli medesimo dà loro cattivo essempio. Dal qual atto si guardavano diligentemente i Romani, la cui modestia e discretezza era tale, che né il padre in compagnia del figliuolo, né 'l socero del genero si sarebbe lavato, ed era stimato grave eccesso che il padre si fosse lasciato veder nudo dal figliuolo. E però non è maraviglia se Catone Censore privò Manlio del Senato solamente per aver baciata la moglie in presenza della figliuola.</p>
<p>Noi pertanto dalla precedente cagione già trattata ci possiamo accorgere che non basta al padre dar buoni maestri a' figliuoli e procurare che siano bene instituiti, s'egli sopra il tutto non si mostra loro tale quali vuole che essi siano. Perché quanto di bene oprano insegnando i maestri, tanto di male e più fa loro il padre male oprando, i cui vestigi per natural instinto seguono più volentieri i figliuoli, che quelli del maestro, ed è commun detto che la temperanza del padre è gran comandamento a' figliuoli.</p></sp>
<sp><speaker>Cavaliere</speaker>
<p>Buon ricordo.</p></sp>
<sp><speaker>Annibale</speaker>
<p>Ho conosciuto io alcuni padri bestemmiatori e giocatori, i cui figliuoli, patrizando, seguono tuttavia con la lingua e con le mani il loro empio stile.</p></sp>
<sp><speaker>Cavaliere</speaker>
<p>È cosa tanto naturale che il figliuolo divenga simia del padre, e nel giuoco e nella bestemmia e negli altri vizii, che se per caso se ne trova qualche uno virtuoso e di buona condizione, si rende il mondo difficile a stimarlo tale per la mala opinione che avrà lasciata suo padre, e si rivolge a credere che egli non sia manco erede de' costumi, che delle paterne facultà. E quando non gli si trovi altro che opporre, non manca mai chi dice: – Egli è figliuolo del più tristo uomo del mondo –.</p></sp>
<sp><speaker>Annibale</speaker>
<p>Dite pur anco che se 'l padre all'incontro è onorato e 'l figliuolo di mala vita, si scema alquanto presso agli uomini la buona opinione del padre, e si stima quasi impossibil cosa che 'l figliuolo abbia preso quell'abito senza colpa di lui. E di qui vengo a credere che se vi sono stati de' cavalieri romani i quali hanno usata estrema severità contra i figliuoli, siano stati a ciò indotti non tanto dallo sdegno conceputo contra i figliuoli, quanto dalla gelosia della propria fama e dal desiderio di conservarsi il buon nome loro.</p>
<p>Io adunque propongo al padre che procuri di viver bene così per se stesso, come per onore e beneficio de' figliuoli, i quali ammirando quella virtù che risplende nelle continove azzioni del padre, sentono a commoversi gli animi loro al desiderio d'imitarlo, e veggendo quelli di casa, che gli stanno intorno con silenzio e con riverenza ad un solo cenno presti ad esseguire l'imperio del padre, danno ne' teneri petti ricetto a quelle gravi maniere, e cercano d'assomigliarsi al padre. E però tenendo il padre questo onorato stile, lieva l'occasione a' figliuoli di poter dire: – Se facciamo male, l'abbiamo appreso da voi –. Oltre a ciò non ha da aspettar altro il padre col dare mal essempio al figliuolo, se non ch'egli col tempo lo schernisca, e faccia quel poco conto di lui che si suole delle persone che hanno vivuto male, sì che trovandosi abbandonato dall'amore e dall'aiuto suo, se ne moia finalmente sconsolato. Ma non voglio anco tacere che 'l padre male oprando mangia alcuna volta il frutto che lega i denti a' figliuoli.</p></sp>
<sp><speaker>Cavaliere</speaker>
<p>Questo si conforma a quel detto:</p></sp>
<sp><speaker>Cavaliere</speaker>
<p><quote rend="block"><lg><l>Spesse fiate già piansero i figli</l>
<l>per la colpa del padre.</l></lg></quote></p></sp>
<sp><speaker>Annibale</speaker>
<p>Anzi vi sono alcuni casi ne' quali i meschini senza colpa loro sono castigati per li delitti del padre. La qual legge parendomi oltremodo rigorosa, io volsi un giorno sapere dall'onorato senatore il signor Francesco Beccio, mio amicissimo, la cagione che indusse l'Imperatore a questa severa dimostrazione, e con tutto ch'egli me ne significasse più di una, io però m'acchetai principalmente a questa: che temendo il padre naturalmente più del male de' figliuoli che del suo, si guarderà maggiormente da quei misfatti le cui pene vanno addosso a' figliuoli. E di qui possiamo noi conoscere che 'l padre col viver male apporta e danno e vituperio a' figliuoli, e ch'egli non s'ha a persuadere che i buoni ricordi siano per sé bastevoli all'instituzione loro, perché vi si ricercano parimente l'opere conformi.</p>
<p>Conciosiaché i figliuoli non mirano a quel che dica, ma a quel che faccia il padre, come già fece il gambaro, a cui dicendo la madre, secondo la favola, ch'era cosa disdicevole l'andar retrogrado e che dovesse spinger avanti, rispose: – Fatemi voi la strada, ch'io vi seguirò –. E pertanto chi desidera di mondare i figliuoli, mondi prima se stesso, e con l'essempio della divozione, della carità, della giustizia e dell'altre virtù, se li renda divoti, caritatevoli, giusti e virtuosi, e sappia che l'uomo non può usar più acuto sperone, quando desidera ch'altri faccia una cosa, che l'essere egli il primo a farla. Quando poi avrà giustificato se stesso, potrà con onor suo riprenderli animosamente, come già fece Dionisio, il quale avendo soprapreso suo figliuolo in un fallo, gli dimandò: – M'hai tu veduto mai commetter simil cosa? –. E rispondendo il figliuolo: – Voi non aveste padre re –, egli soggiunse: – E tu non avrai figliuolo re –; come fu appunto, posciaché alla fine scacciato per la sua crudeltà dal regno, fu costretto dalla fame d'andar ramingo, finché trovò ricapito da insegnare a' fanciulli.</p>
<p>Passiamo ora all'altre cagioni dell'infelice conversazione tra 'l padre e 'l figliuolo, delle quali me ne vengono due avanti, l'una quando il padre è più che madre, l'altra quando è più che padre.</p></sp>
<sp><speaker>Cavaliere</speaker>
<p>Come intendete ch'egli sia più che madre?</p></sp>
<sp><speaker>Annibale</speaker>
<p>Quando è così cieco che non vede i difetti del figliuolo, e se li vede s'acconcia a lodarli o scusarli, in sì fatta maniera che se 'l figliuolo è insolente e sfacciato, gli dà interpretazione d'animoso; se vile, di modesto; se ciarlone, d'oratore; e con questa adulazione di se medesimo e della propria conscienza, se lo fabrica nella sua idea il più gentil figliuolo del mondo: dalla qual cecaggine sono communemente presi i padri d'un sol figliuolo.</p>
<p>E qui non posso restare di farvi menzione d'un giovane di quindici o sedici anni di pronto ingegno, ma per altro vizioso, dissoluto e mal vivente per colpa del padre e della madre, i quali hanno tolto per impresa di non pure non batterlo, né minacciarlo, ma di non dir parola che gli possa dispiacere. E mi ricorda che nella sua età di cinque o sei anni, se alcuno diceva loro che bisognava sgridarlo per qualche suo errore, tosto lo scusavano dicendo che egli non aveva ancor il tempo di poter riconoscere il suo fallo. Non lo volsero anco percotere, né minacciare, se ben era giunto al settenario, dubitando che per la soverchia tema e per l'alterazione degli spiriti non gli si raccendesse il sangue e sopravenisse la febre. Né parve loro bene di conturbarlo in su li dieci anni, allegando che le battiture e le minaccie l'avrebbono potuto avvilire e levargli il generoso instinto dell'animo suo. E quantunque ora egli per li suoi perversi e insopportabili costumi sia in odio a tutta la contrada, non restano essi di scusarlo tuttavia, adducendo ch'egli è cresciuto innanzi al senno, ma che fra pochi giorni lo manderanno allo Studio, dove acquisterà sapere e creanza. Io sto ora aspettando che quando egli sarà asceso agli anni della forca, accusi dinanzi al popolo il padre e la madre, e maledica giustamente la vergognosa tenerezza loro, e procuri, come già fece un altro, di strappar loro il naso o l'orecchie co' denti.</p></sp>
<sp><speaker>Cavaliere</speaker>
<p>Di qui si vede ch'un figliuolo, quantunque di buono ingegno, essendo male allevato, diviene pessimo. Ma io aspettava che mi raccontaste ch'egli finalmente avesse pagata al padre questa amorevolezza con ferite o bastonate, overo con lo scacciarlo di casa, come fu scacciato il serpe dal riccio: perché, insomma, il dare al figliuolo tanta baldanza, è un mettergli l'arme in mano, le quali egli bene spesso rivolge contra il padre.</p></sp>
<sp><speaker>Annibale</speaker>
<p>Veramente così fatti padri si possono chiamar nimici e micidiali de' loro figliuoli, percioché cominciando a nodrirli nelle delizie, vengono a romper loro i nervi del corpo e della mente, e non s'aveggono che sì come i vermi e le tignuole nascono ne' legni teneri, così le ansietà nascono negli uomini delicati. E poiché sono guasti i loro costumi e inclinati al male, non accade sperar di correggerli, perché sono più tosto atti a rompersi che a piegare. Onde diceva un valentuomo ch'egli avrebbe voluto essere più tosto infermo che delicato, conciosiacosaché l'infermità nuoce solamente al corpo, ma la delicatezza corrompe il corpo e l'anima insieme, e particolarmente rende l'uomo ingiusto, percioché ella accresce l'avarizia, essendo cosa impossibile ch'un uomo delicato e molle non spenda assai, e spendendo assai, si contenti di poco. E colui che disegna di spendere molto, bisogna che si sforzi d'acquistar molto, e chi attende a questo è avaro e ingiusto, perché non si possono giustamente acquistare molte ricchezze. Ma egli è ingiusto per altra ragione, perché impedito dalla sua tenera e delicata natura e da' continovi agi, resta d'affaticarsi in servigio della patria, de' congiunti e degli amici, e nel culto divino è poco fervente. E quando io parlo dell'allevar delicatamente i figliuoli, io comprendo fra l'altre delicatezze il lasciarli mangiare e bere intemperatamente; il che è cagione che i loro corpi crescano meno proporzionati e (che è peggio) le lor menti s'ingrossino e divengano stupide. Brievemente, l'allevar i figliuoli con tenerezza è un ruinarli.</p></sp>
<sp><speaker>Cavaliere</speaker>
<p>Bisognerebbe adunque che i padri amassero moderatamente i figliuoli, ma per la maggior parte eccedono i termini e gli amano soprabondantemente.</p></sp>
<sp><speaker>Annibale</speaker>
<p>È cosa certissima che niuno amore trapassa quello del padre, e perciò diceva Talete, e lo veggiamo communemente, che i più saggi divengono pazzi per amor de' figliuoli.</p></sp>
<sp><speaker>Cavaliere</speaker>
<p>Egli è poi più eccessivo l'amore verso i figliuoli de' figliuoli, che verso i figliuoli istessi, il che pare fuori della legge di natura.</p></sp>
<sp><speaker>Annibale</speaker>
<p>Anzi è cosa naturale, perché l'amor ascende e non discende, e la cagione perché s'amano più è perché i figliuoli, secondo la natura, hanno a morir prima. Onde si rallenta l'amore verso di loro, come quasi estinti, e s'accresce verso i piccioli, come a novelli rami, i quali hanno a stendersi più avanti e a tirar più in lungo il filo della famiglia. In conformità di questo si dice che veggendo Temistocle che sua madre portava maggior amore ad un suo figliuolino che a lui, e lo teneva per suo unico solazzo, egli argomentò che quel figliuolino fosse il più potente di tutti i Greci, con dire: – Gli Ateniesi sono signori della Grecia, io son signore degli Ateniesi, mia madre è signora di me, mio figliuolo è signore di mia madre –.</p></sp>
<sp><speaker>Cavaliere</speaker>
<p>Ancora che molti padri s'inteneriscano oltremodo nell'amor de' figliuoli, nondimeno questa soverchia tenerezza è più propria delle madri, le quali allevano i figliuoli più con pietà che con prudenza. E se ne veggono poche oggidì alle quali sofferisca il cuore, ad imitazione di quella spartana, di dire, porgendo lo scudo al figliuolo: – Non mi tornar più avanti se non con questo o in questo –. Anzi s'affaticano di far contrasto ad ogni onorato pensiero che venga al figliuolo, e lo vorrebbono vedere ne' gesti e ne' costumi simile alle donne.</p></sp>
<sp><speaker>Annibale</speaker>
<p>Egli è difficil cosa alla madre l'essere in un punto compassionevole e saggia.</p></sp>
<sp><speaker>Cavaliere</speaker>
<p>Anzi il battere e correggere i figliuoli in tempo è vera compassione, e come disse il poeta:</p>
<p><quote rend="block">Né per sferza è però madre men pia.</quote></p></sp>
<sp><speaker>Annibale</speaker>
<p>Se l'ubbriachezza d'amore è biasimevole nella madre, ella è molto più nel padre, il cui proprio ufficio è di conoscere e di correggere i difetti del figliuolo, e ricordarsi che il compiacergli e l'andargli a verso in ogni cosa, o lo fa divenir languido, snervato e inutile, o lo trasporta in errori biasimevoli.</p></sp>
<sp><speaker>Cavaliere</speaker>
<p>Or quali sono i padri chiamati da voi più che padri?</p></sp>
<sp><speaker>Annibale</speaker>
<p>Quei che tiranneggiano i figliuoli, e per ogni picciolo errore, come se fossero schiavi, hanno loro di continovo le mani addosso.</p></sp>
<sp><speaker>Cavaliere</speaker>
<p>Veramente cotali padri sono odiosi al mondo, poiché senza discrezione misurano i figliuoli con le proprie misure, e ricercano da loro l'impossibile, col volere che siano vecchi in gioventù, e non permettere che godano punto di quella libertà che è tanto commune agli anni loro. E mi pare che questi non meritino altro nome che di pedanti, poiché non sanno accostumare i figliuoli se non con la sferza in mano, che se fossero veramente padri, si contenterebbono di procurare che i figliuoli apprendessero da loro stessi a conoscere che 'l fine delle leggi non è altro che guardarsi dalle cose vergognose e far l'oneste. Il qual effetto nasce più dall'amore che dalla forza altrui. Ma è tanta l'auttorità che si attribuiscono alcuni padri ignoranti, che senza riguardar alla differenza dell'età, de' luoghi, de' tempi, de' gradi e de' costumi vogliono costringere i figliuoli a vivere sotto la forza e a far ogni cosa contra il loro volere, insino a portar gli abiti come usavano le buone genti del loro tempo.</p></sp>
<sp><speaker>Annibale</speaker>
<p>È cosa certa che l'intendono male e che i figliuoli mancano d'affezzione verso di loro, e rendono più tosto una paurosa che amorosa ubidienza. E non s'accorgono, i micidiali, che 'l percoterli senza misura e 'l tenerli con quel continovo triemo nel corpo è cagione che non si possa scoprire a qual sorte di vita sia inclinata la natura de' figliuoli, e si viene a rintuzzare l'animo e a spegnere così fattamente il loro natural vigore. Che divenendo vili e temendo sempre nelle loro azzioni di fallire, sempre fallano, e con un certo odio di loro stessi vengono a disperarsi. Il che è pericolosissimo, essendo la disperazione l'estremo di tutti i mali. E se non cadono in così fatta sciagura, almeno riescono come goffi e inetti nelle conversazioni. Laonde dovrebbono più tosto darsi a considerare che i figliuoli per difetto del tempo non possono avere né senno né sperienza al pari loro, e con questa ragione scusarli appo loro medesimi, quando mancano o eccedono in alcuna cosa.</p></sp>
<sp><speaker>Cavaliere</speaker>
<p>Mi piacciono quei padri che senza battiture, solamente con un cenno grave si sanno far ubidire, e castigano più tosto i figliuoli con una parola che li faccia vergognosamente riconoscere del loro fallo.</p></sp>
<sp><speaker>Annibale</speaker>
<p>E però bisogna che 'l padre avvezzi il figliuolo ad ubidire più per volontà che per tema. E chi non sa far questo, confessi che non sa reggere i figliuoli e ch'egli è simile ad un vecchio de' nostri tempi, di così terribile umore, che ad un suo figliuolo virtuoso e di grande aspettazione usò termini crudeli e inumani, né cessò mai dalla sua impietà, infin che 'l meschino non fu astretto dalla fame e dalla disperazione a pigliar soldo e andarsene in Sardigna, donde finalmente è venuta nuova ch'egli combattendo contra i nemici della nostra fede è rimaso in poter loro. Di che il dispietato, con una lagrima più tosto di crocodillo che di padre, mostrò di sentirne un poco di dolore, ma gli sono dopoi sopravenute molte sciagure, per le quali se ne vive misero e infelice.</p></sp>
<sp><speaker>Cavaliere</speaker>
<p>A così fatti padri è bene investito ogni male. Tuttavia si ha con ragione a dubitare che non siano veri padri, perché nelle sciagure de' figliuoli si sentirebbono a commovere le viscere, in quel modo che sentì la pietosa madre al grido della spaventevole sentenza di Salomone. O bisogna dire che siano più crudeli che le bestie e i serpenti, i quali hanno cura de' lor figliuoli.</p></sp>
<sp><speaker>Annibale</speaker>
<p>Non voglio però che diamo biasimo a quei padri ch'usano rigore verso i figliuoli viziosi, disubidienti e di mala vita, anzi meritano lode, essercitando la convenevole giustizia. Vengavi a mente l'essempio d'Aristippo, il quale avendo figliuoli viziosi, finalmente gli scacciò di casa, non ne facendo stima, come se non fossero suoi. Della qual severità essendo ripreso da un amico, il qual diceva ch'essi, come generati da lui, erano parte del suo corpo, rispose: – Anco i pidocchi e la flemma che mi distilla dal capo vengono da me, e pure, essendo inutili, li separo e allontano –.</p></sp>
<sp><speaker>Cavaliere</speaker>
<p>A me piacciono grandemente quei padri che negli errori de' figliuoli contemprano la giustizia con la pietà paterna.</p></sp>
<sp><speaker>Annibale</speaker>
<p>Così fece Zaleuco legislatore, il quale veggendo che suo figliuolo, secondo la disposizione della legge, meritava che gli fossero cavati gli occhi per l'adulterio commesso, ne fece prima cavar uno a se stesso e poi un altro al figliuolo. E con questo mirabile temperamento sodisfece in un punto il debito del misericordioso padre e del giusto legislatore.</p></sp>
<sp><speaker>Cavaliere</speaker>
<p>Io credo che siano pochi i padri che si sappiano reggere nella via di mezo e che non pongano il piede o di qua o di là da' termini prefissi al paterno ufficio e che non si mostrino o troppo dolci o troppo acerbi.</p></sp>
<sp><speaker>Annibale</speaker>
<p>Per questo i Romani davano volentieri i figliuoli ad allevare a' fratelli, considerando che con più sano e con più diretto occhio gli avrebbono riguardati, posciaché in essi si scorgeva la carità del sangue senza la tenerezza paterna. Tuttavia se miriamo alla natura, maestra delle cose, potremo anco dire ch'ella ha dato al figliuolo il padre e la madre, accioché con la prudenza dell'uno e con la tenerezza dell'altra si componga e si osservi una proporzionata regola nell'allevargli.</p></sp>
<sp><speaker>Cavaliere</speaker>
<p>Alle cagioni della diversità de' costumi tra 'l padre e i figliuoli ne potete per mio giudicio aggiungere un'altra.</p></sp>
<sp><speaker>Annibale</speaker>
<p>E quale?</p></sp>
<sp><speaker>Cavaliere</speaker>
<p>L'amore inequale del padre verso i figliuoli.</p></sp>
<sp><speaker>Annibale</speaker>
<p>Dunque voi mettete questo per errore?</p></sp>
<sp><speaker>Cavaliere</speaker>
<p>Parvi cosa giusta ch'egli faccia vezzi e compiaccia più ad uno che agli altri, e che essendo tutti sua carne e suo sangue, miri uno con occhio amorevole e si mostri agli altri severo?</p></sp>
<sp><speaker>Annibale</speaker>
<p>Parvi cosa giusta che de' sonetti o altri componimenti che 'l vostro fertile ingegno ha partoriti, abbiate più affezzione ad uno che ad un altro, e che forse il più degno vi sia manco caro? Siate pur certo che 'l signor Giovanni vostro padre non ama egualmente tutti i suoi figliuoli, e quel di voi che gli è manco in grazia non si può giustamente doler di lui.</p></sp>
<sp><speaker>Cavaliere</speaker>
<p>Io non do cagione a mio padre perché m'abbia a trattar peggio degli altri figliuoli: s'egli adunque lo farà, mi darà occasione di poter dolermi sempre di lui, o vivo o morto ch'egli si sia.</p></sp>
<sp><speaker>Annibale</speaker>
<p>Avrete ragione.</p></sp>
<sp><speaker>Cavaliere</speaker>
<p>Dunque contradite a voi stesso, avendo detto poco fa che non avrei ragione alcuna.</p></sp>
<sp><speaker>Annibale</speaker>
<p>Tosto saremo d'accordo.</p></sp>
<sp><speaker>Cavaliere</speaker>
<p>Di grazia, sciogliete questo nodo, e ditemi che colpa ha il figliuolo se 'l padre l'ama manco perché sia men bello d'un altro figliuolo.</p></sp>
<sp><speaker>Annibale</speaker>
<p>E che colpa ha il padre s'egli l'ama manco, perché sia manco ubidiente d'un altro figliuolo?</p></sp>
<sp><speaker>Cavaliere</speaker>
<p>Ora vi comincio ad intendere, poiché volete che con ragione sia permessa al padre l'inequalità dell'amore verso i figliuoli.</p></sp>
<sp><speaker>Annibale</speaker>
<p>Io permetto l'inequalità dell'amore, ma non l'ingiustizia.</p></sp>
<sp><speaker>Cavaliere</speaker>
<p>E come?</p></sp>
<sp><speaker>Annibale</speaker>
<p>Un padre mercatante avrà un figliuolo dottore, un soldato e un mercatante. Fra questi siate certo ch'egli amerà singolarmente il mercatante, perché se lo vedrà tutto conforme a se stesso di vita e di costumi. Ma di questa soprabondanza d'amore verso il mercatante avranno il dottore e 'l soldato più tosto a scusare che a biasimare il padre, il quale per natural instinto ama più quelle cose che sono più a lui simili. Ma s'egli non li tratterà ne' commodi del vivere e del vestire e nel godimento delle sue facultà al pari del mercatante, avranno con ragione a dolersi della sua ingiustizia.</p></sp>
<sp><speaker>Cavaliere</speaker>
<p>Oh come è difficil cosa al padre, dopo che gli è entrata nell'animo questa passione, l'amministrar egualmente la giustizia.</p></sp>
<sp><speaker>Annibale</speaker>
<p>Tanto maggiore è la prudenza di quel padre, il quale antiponendo i meriti del figliuolo alla sua passione vince il senso con la ragione e si dimostra con effetti il medesimo verso tutti. Io non niego già che 'l padre non debbia giudiciosamente distribuir la grazia sua tra i figliuoli, a chi più e a chi meno secondo i portamenti loro, perché sì come nel figliuolo pronto aumenta la virtù col favore, così nel tepido risveglia gli spiriti col disfavore. Ma sono ben degni di biasimo quei che con ingiusta parzialità e senza alcuna degna considerazione trattano un figliuolo come legitimo e l'altro come bastardo. Dal che ne segue che questo disfavorito non solamente perde la divozione verso il padre, ma comincia a movere una occulta guerra all'altro fratello, a tale che 'l padre, il cui officio principale è di procurare la quiete e la concordia tra' figliuoli, avrà per la sua sciocca e ingiusta parzialità piantata fra loro una radice di perpetua discordia.</p>
<p>E perciò dovrebbe esser ben avisato il padre intorno alla cagione che lo sospinge talora a non tener conto del figliuolo. Il che dico perché ve ne sono alcuni che amano manco l'uno dell'altro, non per alcuno vizio, ma per qualche difetto naturale: nel che mi pare che commettano grave errore, col voler far patir la pena del loro proprio difetto all'innocente figliuolo, il quale avrà generato in tempo ch'era soprapreso da alcuna infermità o d'animo o di corpo.</p></sp>
<sp><speaker>Cavaliere</speaker>
<p>Si dice che Scipione l'Africano amò unicamente un suo figliuolo sciocco e a lui in tutto dissimile.</p></sp>
<sp><speaker>Annibale</speaker>
<p>Egli in ciò si mostrò padre non meno saggio che amorevole, percioché è più degno di compassione colui al quale la natura è stata meno favorevole.</p></sp>
<sp><speaker>Cavaliere</speaker>
<p>Quanto più saggio fu Scipione, tanto più sciocchi si scoprono quei padri che si eleggono per caro un figliuolo e senza riguardar ch'egli in processo di tempo faccia mala prova, vanno continovando in quella passione, e l'amano teneramente sopra gli altri figliuoli più meritevoli di lui, tenendolo, come dicono i Francesi, per il loro “mignone”, né si vergognano che 'l mondo intenda questa eccessiva e mal fondata affezzione.</p></sp>
<sp><speaker>Annibale</speaker>
<p>Quella simia che fece in un parto due figliuoli, de' quali amava l'uno e odiava l'altro, fu da sopravegnente pericolo astretta a fuggire, e preso il diletto fra le braccia, trovò nel correre un intoppo che la fece cadere e ammazzare contra terra il caro figliuolo; ma l'altro, che s'era aggrappato alla schiena della madre, rimase salvo. Onde si conosce che 'l padre fa la penitenza di così fatto peccato, conciosiaché questi figliuoli dal lato diritto, come allevati più delicatamente e con più agio, riescono più goffi, più iracondi, più impazienti, più dissoluti, più disubidienti e manco faticosi degli altri. All'incontro si veggono molti figliuoli naturali, ch'essendo abbandonati e sbanditi dalla casa del padre, si sono da loro stessi e con la propria industria aiutati e posti in tale stato che hanno trapassato di gran lunga il valore e la grandezza così del padre come de' fratelli legitimi, e dato loro in molti travagli singolar rimedio e conforto.</p></sp>
<sp><speaker>Cavaliere</speaker>
<p>Dunque invece dell'amore inequale, ch'io proposi per cagione di tristo avvenimento de' figliuoli, diremo che sia l'ingiustizia del padre.</p></sp>
<sp><speaker>Annibale</speaker>
<p>Così è. Ma perché abbiamo fatto menzione de' mercatanti padri de' dottori, qui mi viene a proposito un'altra cagione che fa alcuna volta il figliuolo discordante dal padre, ed è quando il padre è picciolo e 'l figliuolo grande, cioè quando il padre è di gran lunga inferiore di qualità e di stato al figliuolo. Come per essempio, se 'l padre sarà idiota e plebeo e 'l figliuolo letterato o corteggiano, troverete quasi sempre difficultà nell'accoppiare questi cervelli, perché il padre seguendo la natura sua inchinata alle cose basse e vili, non intende e non stima il grado del figliuolo, e se ben non osa a farne strepito, almeno dentro al cuore è mal contento di vedere che 'l figliuolo sostenga il suo essere con maniere gravi, e sia nel vivere e nel vestire tanto magnifico, e vorrebbe più tosto ch'egli convertisse il guadagno in possessioni o armenti o altro acquisto. E se ne trovano anco alcuni altri, i quali non sono tanto zotichi che non conoscano i meriti de' figliuoli, ma perché sono inferiori, si sentono traffitti da una occulta passione, sì che cercano sempre di contrastare e con parole e con fatti a' loro onorati disegni. Ma volgete la carta, e mirate il figliuolo il quale, o perché s'accorga di non esser tenuto dal padre in quella considerazione nella quale lo tengono gli altri, o perché lo vegga menar tuttavia una vita lorda senza voler mai uscir del fango, si disgiunge con l'amore da lui e non se lo vorrebbe veder mai dinanzi, parendogli che gli apporti vergogna. E se non è tanto empio che li desideri la morte, almeno è più lieto quando il vede, o per mal tempo o per infermità, starsene ritirato in qualche cantone di casa.</p></sp>
<sp><speaker>Cavaliere</speaker>
<p>Appunto, io vidi l'altro giorno far discorso d'un omaccio tanto avaro che per buon pezzo di tempo non volle consentire ch'un suo figliuolo dottore si pigliasse un servitore, in modo ch'egli era astretto, volendo uscir di casa, a valersi d'un pover'uomo suo vicino che per cortesia lo seguitava. Onde aspettandolo una mattina in su la porta perché gli facesse compagnia alla messa, ed essendo l'ora tarda, il padre che per avventura in quel punto si riconobbe della sua miseria, diede di piglio ad un suo tabarrone, dicendogli: – Andate là, ch'io vi verrò appresso –. E si diede a credere che 'l figliuolo fosse così sciocco ch'avesse ad accettare il partito e a far così bello spettacolo per le piazze.</p></sp>
<sp><speaker>Annibale</speaker>
<p>Io credo che costui s'offerisse di seguitarlo più tosto per non aver a dar un desinare a quel vicino, che per vergogna della sua miseria, né per rispetto del figliuolo.</p></sp>
<sp><speaker>Cavaliere</speaker>
<p>Poiché siamo caduti in questo essempio, saprei volentieri da voi, stando questa disparità de' gradi tra loro, a cui tocchi la precedenza, o al padre o al figliuolo.</p></sp>
<sp><speaker>Annibale</speaker>
<p>Questo dubbio fu già dichiarato da Tauro filosofo, il quale essendo visitato da un presidente romano e dal padre d'esso presidente, ed essendovi apparecchiata solamente una sedia, mentre che se ne portava un'altra, invitò il padre a sedere, il qual rispose che toccava a sedere al figliuolo ch'era magistrato del popolo romano, ma egli lo pregò tuttavia che sedesse, e che poi dichiarerebbe a cui apparteneva il primo onore. Onde postosi a sedere il padre e poi il figliuolo, egli diede questa sentenza: che ne' luoghi e negli atti publichi il padre privato si contentasse di cedere al figliuolo ufficiale, come quello che rappresenta la maestà del prencipe o della republica; ma fuori delle azzioni publiche, dove occorra a sedere o passeggiare privatamente, e anco nei conviti famigliari, allora la publica auttorità ha da cessare e prevalere la paterna. – Poiché adunque soggiunse egli – vi trovate qui dove ragioniamo famigliarmente tra noi, egli è il dovere che 'l padre del presidente usi in casa mia di quelle preminenze ch'egli suole e dee aver in casa sua –.</p></sp>
<sp><speaker>Cavaliere</speaker>
<p>Per vigore di questa sentenza bisognava che quella mattina il padre del dottore, di cui ho già fatto menzione, si facesse nell'andar a messa venir dietro il figliuolo togato, poscia che era semplice dottore senza alcun ufficio, il quale spettacolo, quantunque fosse stato giusto, non sarebbe stato almeno senza riso.</p></sp>
<sp><speaker>Annibale</speaker>
<p>Se questo era degno di riso, fu degno di maraviglia l'essempio di Sempronio Gracco, console romano, il quale per mantenere il suo grado in publico, venendogli incontro a cavallo Quinto Fabbio Massimo suo padre, proconsole, comandò a' sergenti ch'andassero innanzi a farlo scendere da cavallo. Il che egli fece prontamente e ne lodò il figliuolo che avesse saputo servare il grado convenevole all'imperio del popolo romano.</p>
<p>Ma per tornar al nostro discorso, confermeremo che la grandezza del figliuolo e la bassezza del padre sono cagione bene spesso della discordanza della volontà e de' costumi loro. Onde conviene al figliuolo, nonostante il suo altero grado, onorare e comportare il padre, quantunque vile e strano, e conviene al padre, nonostante il paterno imperio, di compiacere e concedere parte delle sue ragioni a quel valoroso figliuolo che col lume delle virtù ha sgombrate l'oscure tenebre di casa sua.</p></sp>
<sp><speaker>Cavaliere</speaker>
<p>Io sento un maraviglioso diletto in questi discorsi che mi fate con tanto giudicio. Ma vi sovviene un'altra cagione con la quale accresciate il numero delle già raccontate?</p></sp>
<sp><speaker>Annibale</speaker>
<p>Io credo che ve ne siano dell'altre, ma ci potremo contentare di significarne ancor una, perché da tutte queste siamo assai certificati che dal padre nascono diverse cagioni che rendono il figliuolo a lui dissimile, e poi sarà bene ragionar di qualche altra parte necessaria alla conversazione tra loro. Questa nuova cagione ch'io attribuisco al padre, è quando egli non vuole che i figliuoli escano mai di fanciullezza.</p></sp>
<sp><speaker>Cavaliere</speaker>
<p>Dichiaratevi meglio.</p></sp>
<sp><speaker>Annibale</speaker>
<p>Quando o per l'autorità della vecchiezza o per ambizione o per avarizia o per troppa presunzione di se stesso è talmente vago del suo paterno imperio, che quantunque i figliuoli siano divenuti e per l'età e per l'opere uomini maturi, non vuole però che abbiano niente più di commodo né di libertà di quel ch'avessero già trent'anni a dietro, quando erano fanciulli.</p></sp>
<sp><speaker>Cavaliere</speaker>
<p>Io stimo assai giusto lo sdegno di quelli uomini, che conoscendosi valorosi ed essendo stimati dal mondo tali, si veggono così fanciullescamente trattati dal padre, e però sono quasi degni di scusa se invece d'amarlo, si dolgono della morte, che indugi tanto a torlo dal mondo. E conosco ben io un gentiluomo, che già ha passate le quarantene degli anni sotto un padre ricchissimo, il quale con la sua miseria lo fa disperare, e dire bene spesso agli amici suoi ch'egli ha poca discrezione a viver tanto, e che sarebbe ormai tempo ch'egli andasse all'altra vita e lo lasciasse capo di casa, soggiungendo che a lui sarà discaro il patrimonio, avendolo così tosto a lasciare.</p></sp>
<sp><speaker>Annibale</speaker>
<p>Soleva dire un contadino ch'egli con la sua fatica guadagnava cinque pani al giorno, e dimandato come li distribuisse, così rispose: – Uno ne piglio, uno ne getto via, uno ne rendo, e due ne presto –. Essendo poi richiesto a dichiarare l'enigma, così soggiunse: – Uno ne piglio per me, uno ne getto dandolo a mia matrigna, uno ne rendo a mio padre, due ne presto a' miei figliuoli –. Da questo più nobile che rustico essempio debbono apprendere non meno i figliuoli ad essere grati al padre, che i padri ad essere benigni e cortesi a' figliuoli, ricordandosi che nella vecchiezza e ne' sopravegnenti bisogni sarà loro restituito ciò che avranno prestato a' figliuoli. Al che non hanno riguardo quei padri di cui ora parliamo, e bisogna ben dire che sono in tutto vecchi, cioè rimbambiti e privi di conoscimento.</p></sp>
<sp><speaker>Cavaliere</speaker>
<p>Se questo è difetto di vecchiezza, non voglio già dire che meritassero così fatti uomini d'essere nati fra quei popoli chiamati, se non m'inganno, Caspii, i quali quando il padre era giunto alli settant'anni l'amazzavano e lo gittavano alle fiere; ma dirò bene che sarebbe loro mestieri il riconoscere che non sono manco privi di senno di quel che siano i bambini. S'egli è difetto d'avarizia, dovrebbono ricordarsi che ne' vecchi è oltremodo vituperosa, perché non vi è cosa più stravagante che 'l volere procacciarsi tanto più di provisione quanto meno di viaggio s'ha da fare, in modo che se hanno cumulate le facultà per loro medesimi, poco loro ne basta; e se per li figliuoli, è cosa giusta che allora se ne vagliano quando hanno giudicio di saperle usare. Ma non si raveggono gli infelici vecchi che è spezie di tirannia l'essere ingordi dell'altrui preda, conciosiaché 'l patrimonio dee legittimamente essere de' figliuoli, e i padri hanno a contentarsi solamente di quel tanto che basta a pascerli e vestirli. Or s'ella è ambizione, dovrebbono i meschini specchiarsi ne' grandi prencipi, i quali così tosto come hanno veduti i figliuoli atti al governo de' popoli, hanno lietamente rimessi loro gli stati, i regni e gli imperi. Se presumono troppo di se stessi, imparino a conoscere che oggidì i figliuoli nascono col senno, e che i presenti secoli, sì come cedono a' passati nel conservare lungamente i loro parti, così gli avanzano nel maturarli prestamente.</p></sp>
<sp><speaker>Annibale</speaker>
<p>Egli è difficil cosa che questi lodevoli ricordi facciano frutto negli uomini vecchi, i cui vizii hanno troppo lunghe radici. Tuttavia non lascieremo di proporre al padre che s'egli è geloso del bene e della grandezza del figliuolo, non manchi di concedergli discretamente qualche libertà nelle cose di casa, e lasciarlo talora invitare e carezzare gli amici e onorare i forastieri, anzi gli insegni per tempo a valersi con giudicio e con onesta misura delle sostanze di casa, e sopra il tutto non gli lasci entrare nell'animo quella ingorda cupidigia la quale è cagione o di rendere gli uomini cattivi, o perlomeno di non lasciarli mai vivere tranquilli.</p>
<p>E s'ha particolarmente a ricordare, il padre onorato e magnifico, di quel re che essendo entrato nella camera di suo figliuolo e avendo veduti molti vasi d'oro e d'argento che già gli aveva donati, gli disse: – Io veggo bene che tu non hai animo reale, poiché di tante cose ch'io t'ho donate, non hai ancora saputo farti alcun amico –.</p>
<p>Sì che dee studiare il padre di stimolare il figliuolo all'onore e alla grandezza, e s'altro non l'impedisce, all'intelligenza delle cose di casa sua, onde sia bene instrutto de' mezi co' quali possa conservare e aumentare il suo stato, e conosca quelle cose per le quali potrebbe perdere il buon nome e andare in ruina.</p>
<p>Di qui ne risorgeranno almeno tre buoni effetti. Il primo è l'amor del figliuolo, il quale veggendo il padre sottrarsi pian piano dall'amministrazione di casa, e sentendosi graziosamente sottoporre al luogo di lui, riceve un maraviglioso contento e si chiama nel cuor suo obligato al padre, e non solamente l'onora, ma gli desidera lunga vita. Il secondo è il beneficio del figliuolo, il quale non avrà per la morte del padre a chiedere aiuto a' parenti né ad amici, né a porsi in discrezione de' servitori perché gli rassettino e governino la casa, posciaché per bontà e per antivedimento del padre si prova di lunga mano in possesso del maneggio e non può dire, come alcuni figliuoli, che per la perdita del padre sia stato soprapreso da alcuna novità e si trovi ingombrato da molti travagli. Il terzo è quel dolce riposo e contento che in pace si gode ne' suoi ultimi anni il padre, così per trovarsi libero e fuori d'impaccio, come per vedere il figliuolo ad essempio di lui governar felicemente la casa sua.</p>
<p>Io veramente ho sempre stimato presso di me una delle maggiori felicità della vita l'aver a lato un bel numero di figliuoli ben nati e divenuti uomini virtuosi e onorati, i quali si possono chiamare lume degli occhi e bastone della vecchiezza. Né mi maraviglio se quella prudentissima matrona di Cornelia mostrò alla sua vicina invece di gemme e d'oro i suoi cari e valorosi figliuoli. E quando i padri sono giunti nel porto di così alta consolazione, ben possono con lieto animo aspettare l'ultima ora della lor vita e chiamarsi, morendo, contenti.</p></sp>
<sp><speaker>Cavaliere</speaker>
<p>Ben abbiano dunque i padri che, senza aspettare che la morte gli sforzi, cedono per volontà e per amore il luogo a' figliuoli, come fece Tolomeo, il quale diede il regno d'Egitto al figliuolo, dicendo che più d'ogni regno era dolce cosa l'esser padre di re. Il qual essempio ha aggrandito sopra tutte le altre imprese la gloria immortale di Carlo Quinto.</p></sp>
<sp><speaker>Annibale</speaker>
<p>Ancora che nelle sacre lettere sia scritto: a figliuolo, a donna, a fratello, ad amico non dar l'autorità sopra di te in vita tua e non dar altrui la tua possessione, accioché non t'abbi forse a pentire, tuttavia non vi mancano essempi antichi e moderni di padri saggi, che con felicissimo successo sono venuti a questa risoluzione. E però appartenendo, come già abbiamo detto, il patrimonio a' figliuoli, dobbiamo imaginarci ch'essi veggendone il padre totalmente in possesso, desiderino non pure di conseguirlo, ma quasi di ricoverarlo come loro dovuto, e quando il padre è mancato, fanno conto d'averlo preso non dalla mano del padre, ma dalla morte, e quasi non ne sanno grado al padre.</p></sp>
<sp><speaker>Cavaliere</speaker>
<p>Tutte queste cagioni che infin qui avete raccontate dipendono dalla colpa del padre. Or bisognerebbe vedere se per colpa de' figliuoli sono mai causate le diversità de' costumi tra loro e i padri.</p></sp>
<sp><speaker>Annibale</speaker>
<p>Quando il padre farà sì che dal suo lato cessino tutte le già raccontate cagioni, io credo che non resterà al figliuolo in che disconvenire con la volontà e co' costumi del padre, e avrà luogo quella legal sentenza:</p>
<p><quote rend="block">Spesso il figliuolo al padre s'assomiglia;</quote></p>
<p>o quell'altra:</p>
<p><quote rend="block">De la madre il camin segue la figlia.</quote></p>
<p>Ma perché ve ne sono alcuni che senza colpa del padre fanno mala prova, sì come già m'avete opposto, io vorrei che brievemente proponessimo al figliuolo il modo di conversare col padre, sì che per colpa di se stesso non abbia a far mali portamenti.</p></sp>
<sp><speaker>Cavaliere</speaker>
<p>Ancora che dal discorso da voi fatto sopra le cagioni della discordia de' costumi tra 'l padre e 'l figliuolo io abbia scoperto qual sia l'ufficio del padre verso di lui, nondimeno mi piacerebbe che come in un picciol fascio raccoglieste le cose appartenenti al padre e poi veniste alle parti del figliuolo verso il padre, secondo che ora vi sete offerto.</p></sp>
<sp><speaker>Annibale</speaker>
<p>Così faccio, e primieramente avvertisco il padre che non vi è cosa qua giù intorno alla quale s'abbia ad usare maggiore studio e diligenza che nell'allevar bene i figliuoli, perché dall'esser bene o male instituiti procede il mantenimento o la ruina della casa.</p>
<p>Cominci per tempo ad infondere ne' teneri animi loro la cognizione di Dio, la giustizia, la verità e i buoni costumi, e faccia sì che apprendano a vivere come se ogn'ora avessero a morire, perché nella fanciullezza, come nella cera, si fa agevolmente l'impressione e come nel marmo intieramente vi si mantiene.</p>
<p>Procuri di tenerli in freno più tosto con l'amor che col timore, e gli avezzi ad operare dirittamente più per propria volontà che per tema altrui, perché non è onesto che l'uomo libero impari a vivere con servitù, oltre che la tema non è sicura guardia della virtù.</p>
<p>Proceda nell'allevarli in modo, quando non sono inclinati al male, che apprendano i costumi quasi scherzando e non sforzatamente, perché niuna disciplina è stabile nell'anima violentata.</p>
<p>Non manchi, per quanto bene sogliano fare, di sollecitarli e innanimarli del continovo alle loro imprese, avendo a mente quel detto che buon cavallo o mal cavallo vuole sperone.</p>
<p>Mai non li lasci oziosi, e col tenerli lietamente in continovi essercizii gli avezzi di buon'ora alle fatiche, perché a tutte le cose possibili è meglio assuefarsi da principio, oltre che è cosa giovevole all'uomo maturo l'aver portato il giogo ne' suoi verdi anni e ricordarsi del proverbio che può sostenere il toro chi avrà già portato il vitello. Insomma non può aspettare il padre gran riuscita dal figliuolo delicato.</p>
<p>Non tenga sdegno co' figliuoli, perché il buon padre usa la prudenza invece dell'ira, e sappia che per gran peccato picciola pena gli dee bastare. Non sia però troppo benigno nel passare i loro errori, né troppo severo nel castigarli, e si assicuri che sì come il perdonare alla sferza è un odiare il figliuolo e farlo divenire superbo e insolente, così il troppo castigo lo rende pusillanimo e inetto. Onde nel correggerlo dee avvertire che si medichi il male e non si perda l'infermo.</p>
<p>Provegga che i figliuoli abbiano sempre compagnia o di maestri o d'altre persone ben qualificate, posciaché non altrimente a' fanciulli conviene un appoggio per assicurarli da ogni pericolo che potesse loro avvenire, che alle tenere piante un palo per difenderle dall'impeto de' venti.</p>
<p>Non li lasci in modo alcuno conversare con la servitù, la cui natura essendo perlopiù dissoluta, licenziosa e contaminata, bisogna che dia loro in prestito delle parole e de' costumi servili che non si rendono mai, ed è cosa certa che non tanto adornano le belle parole quanto le sconcie imbrattano l'anima de' giovanetti.</p>
<p>Usi diligenza per scoprire nella loro tenera età a qual sorte di vita siano per natura disposti, e a quella virtuosamente li dirizzi, perché il mal principio tende a peggior fine.</p>
<p>Insegni loro a reggere da fanciulli tutta la vita col freno e con gli speroni, cioè con la vergogna nelle cose disoneste e col desiderio della gloria nell'oneste.</p>
<p>Senza giusta cagione non usi parte tra' figliuoli, se non gli è cara la loro guerra.</p>
<p>Nel rimanente delle azzioni componga un volto grave, e sempre operando bene inviti e sforzi col suo essempio i figliuoli ad imitarlo, ricordandosi che è cosa troppo vergognosa che sia macchiato colui dal quale s'hanno a pigliare gli essempi dell'onestà.</p>
<p>Nella sua vecchiezza, quando i figliuoli sono uomini, non nieghi loro per avarizia gli onesti agi, e faccia sì che conoscano di non meno possedere in vita di lui il patrimonio, che d'averlo a conseguire in morte, altrimente in cambio d'onorarlo gli abbrevieranno col desiderio la vita.</p>
<p>Finalmente, egli sia così studioso intorno a' figliuoli, che morendo non abbia a sentirsi aggravato per avere a rendere conto della negligenza verso di loro.</p>
<p>E non si lasci uscir di mente gli abusi del mondo annoverati da un divino scrittore, cioè il savio senza opere, il vecchio senza religione, il giovane senza ubidienza, il ricco senza limosina, la donna senza onestà, il patrone senza virtù, il cristiano contenzioso, il povero superbo, il re iniquo; a' quali aggiunge il padre negligente. E perciò avrà a memoria, così invitato dalla natura, come stimolato dall'onore, di mettere tutto il suo studio nella cura del figliuolo, seguendo quel verso:</p>
<p><quote rend="block">Tutto in Ascanio ha 'l caro padre il core.</quote></p></sp>
<sp><speaker>Cavaliere</speaker>
<p>Così m'avete ora dilettato con la gravità di queste brievi e raccolte sentenze, come mi consolaste avanti con l'eloquenza de' vostri dotti e copiosi discorsi. Or vi prego che per manco vostro incommodo figuriate in picciolo giro la conversazione del figliuolo verso il padre.</p></sp>
<sp><speaker>Annibale</speaker>
<p>Se 'l figliuolo considerasse bene quanto sia grande e smisurato l'amore del padre verso di lui, non farebbe mestieri proporgli alcuna forma di conversazione, perché dal legame di questa profonda considerazione si sentirebbe il cuore astretto a conformarsi con la volontà di lui e a sottoporsi riverentemente al suo imperio. Ma non è maraviglia se essendo tepido nel misurare il paterno amore, diviene agghiacciato nell'ubidire alle paterne leggi. Oh quanti essempi potrei io addurre de' pietosi padri, che per le sciagure de' figliuoli hanno o con volontaria morte o con altri dolorosi effetti dichiarato il loro eccessivo amore!</p>
<p>Ma contempliamo ora solamente il cordoglio del re David, il quale nonostante che Absalone suo figliuolo gli avesse ammazzato l'altro figliuolo, chiamato Amone, e fatto a lui mille oltraggi, e finalmente cospirato contra il regno e contra la vita sua, nondimeno da' suoi reali affetti, ch'egli soleva in tutti gli altri accidenti signoreggiare, rimase così vinto alla morte di quel figliuolo, che gittando copiose e amare lagrime fu dal dolor costretto a mandar fuori quelle voci: – Figliuolo mio Absalone, Absalone figliuolo mio, chi mi concederà ch'io per te moia? –.</p>
<p>Ma poiché a questa considerazione non è rivolta, come dovrebbe, la mente de' figliuoli, io essequendo l'ordine vostro dico brievemente ch'avranno a sapere i figliuoli che la prima legge della natura è l'onorare il padre e la madre, e che gli Spartani solevano far sempre riverenza a' più vecchi, accioché essendo avezzi a riverire quei che loro non appartenevano, avessero in maggior venerazione il padre e la madre. Se questa legge fu osservata da' pagani, molto più imparino ad osservarla i cristiani, che l'hanno dalla bocca di Dio, il quale dà la sua benedizzione e promette la mercede di lunga vita a chi onora il padre e la madre.</p>
<p>Non sia alcuno così ingrato che se bene si scorda gli infiniti beneficii del padre, si lasci però uscire quei tre principali dal cuore, che sono l'essere, il nutrimento e la disciplina. Perché ciascuno d'essi è per sé efficace a persuadergli che presso a Dio non abbiamo il più venerabil simulacro del padre e della madre.</p>
<p>Guardisi chi si sia di non porre per alcuno accidente l'empie mani addosso ad alcun di loro, perché non solamente questo, ma colui che solamente gli ingiuria con parole Iddio minaccia d'eterna morte.</p>
<p>Se 'l padre sarà aspro e inumano, contrapesi con quella crudeltà l'eccellenza de' beneficii ricevuti, e non lasci di dargli ragione, imitando quel discreto giovane, il quale essendogli rimproverato che suo padre diceva mal di lui, rispose che s'egli non avesse che dire, non direbbe.</p>
<p>Non cerchi di turbarlo punto, né di contendere con lui, ma lo vinca con pazienzia, perché alla fine non troverà alcuno miglior amico del padre, ricordandosi che chi fa resistenza al padre, provoca l'ira di Dio, in modo che non ha pace in questa vita e se ne viene a pessimo fine.</p>
<p>Avvertisca di non far sì con alcuno mal portamento che 'l padre gli abbia a desiderare male, come desiderò Edipo a' suoi figliuoli, perché è cosa certissima che le preghiere de' padri contra i figliuoli sono essaudite da Dio.</p>
<p>Non speri con alcuna opera o servitù di poter rendere egualmente il cambio al padre, né dubiti per alcuna lode né per altro grato segno che gli faccia di poter esser tenuto adulatore, perché quando il figliuolo avrà fatto in onore e servigio del padre tutto quel che può, sarà meno assai di quel ch'essere debbe.</p>
<p>Finalmente, sia il figliuolo ricordevole in ogni tempo delle gravi fatiche del padre e de' dolorosi sospiri della madre, e procuri di porgere loro consolazione, e parlando graziosamente li serva, e ubidisca non meno con prontezza che con riverenza, né cessi mai d'onorarli vivi e morti. E tenga per fermo che sì come non vi ha sopra la terra alcuno imperio più giusto di quello del padre, così non vi ha alcuna servitù più onesta di quella del figliuolo, e che chiunque abbandona il padre e la madre, è abbandonato da Dio, e insomma non si può fra gli uomini commettere maggior peccato che l'impietà verso di loro.</p></sp>
<sp><speaker>Cavaliere</speaker>
<p>Da questi vostri santissimi raccordi si può ben giudicare quanto fosse degno di scusa il savio Solone, il quale essendogli dimandata la cagione perché non avesse fatta alcuna legge contra i micidiali del padre e della madre, rispose che non pensò che dovesse mai cadere tanta impietà nell'animo d'alcuno, per tristo ch'egli fosse.</p>
<p>Ma avete più che dire intorno alla conversazione del figliuolo col padre?</p></sp>
<sp><speaker>Annibale</speaker>
<p>Non altro se non che con quella misura ch'egli misurerà il padre, sarà misurato da' suoi figliuoli. Già fu, sì come intendo, un padre scacciato di casa dal figliuolo e astretto di girsene all'ospitale, innanzi alla cui porta veggendo egli un giorno passare il figliuolo, lo pregò che si contentasse per carità di mandargli almeno due linzuoli da potersi coricare. Alli cui prieghi commosso il figliuolo, così tosto come fu a casa, comandò ad un suo figliuolino che portasse i due linzuoli all'ospitale e li consegnasse a suo avolo, ma egli non gliene portò se non uno. Di che essendo al suo ritorno ripreso dal padre: – Io – rispose il figliuolo – serberò l'altro per voi, quando in vostra vecchiezza anderete all'ospitale –. Da questo essempio si cava che, sì come ho già detto, quali siamo noi verso il padre e la madre, tali saranno i nostri figliuoli verso di noi, e questo sia detto per suggello della conversazione che dee cader fra loro.</p></sp>
<sp><speaker>Cavaliere</speaker>
<p>Io stimerò più compiuto il vostro discorso, se particolarmente mi farete qualche menzione delle figliuole, posciaché conversando con esse hanno pure i padri ad usar termini differenti da quelli che sogliono conversando co' figliuoli.</p></sp>
<sp><speaker>Annibale</speaker>
<p>Dubito assai di non potervi in ciò sodisfare, perché oggidì sono tanto diverse le maniere che si tengono nell'allevarle, non dico solamente da un paese all'altro, ma nel distretto d'un solo paese e d'una sola città, che non vi si può dare una determinata regola. Conciosiaché alcuni padri non vogliono che le figliuole pongano il piè fuori di casa più d'una volta o due l'anno, nelle feste solenni. Alcuni le fanno comparire ogni giorno nonché in casa fra parenti e amici, ma fuori alle visite, alle feste e a' conviti. Alcuni le fanno ammaestrare nel leggere, nello scrivere, nella poesia, nella musica e nella pittura. Altri a niente più le avezzano che alla conocchia e al governo della casa. Parvi ora che in queste diversità di vita e di costumi sia possibile introdurre una sola legge?</p></sp>
<sp><speaker>Cavaliere</speaker>
<p>Mi ricorda d'aver letto che fu già un discreto pittore, il quale avendo a formare le singolari bellezze d'Elena, raccolse un drappello di bellissime donne, e da ciascuna d'esse togliendo quella sola parte nella quale era più eccellente dell'altre, ridusse tutte quelle eccellenze nella forma d'Elena. Or io vorrei che ad imitazione di lui, se per avventura ciascuna delle maniere da voi raccontate per sé sola non vi piace, veniste col pennello del vostro giudicio scegliendo fuori quelle parti che più v'aggradano, e componeste la forma e i costumi d'una vergine quali essere debbono.</p></sp>
<sp><speaker>Annibale</speaker>
<p>Io vorrei che mi persuadeste più tosto a fuggire che a seguire l'essempio del pittore, perché dove egli dipinse una Elena, io sarei tenuto a dipingere una Lucrezia o una Virginia.</p></sp>
<sp><speaker>Cavaliere</speaker>
<p>Voi m'avete preso col motto, ma vorrei che mi rispondeste sopra il semplice e real senso delle mie parole.</p></sp>
<sp><speaker>Annibale</speaker>
<p>Né per questo io debbo imitare il pittore, perché egli nel suo ritratto aveva un sol fine, ma i padri nell'allevare le figliuole non vanno tutti ad un segno, e ciascuna di quelle diversità è per avventura lodevole, quando sia bene intesa.</p></sp>
<sp><speaker>Cavaliere</speaker>
<p>Io non so come possano essere lodevoli queste estremità da voi raccontate, conciosiaché il non lasciare uscire la figliuola di casa se non una volta o due l'anno, come se fosse una santa reliquia, è cagione di farla divenire sciocca, paurosa e inetta alle conversazioni, e più facile a dar nella rete, perché non essendo avezza a mirar il sole, tosto per un picciol raggio le si abbaglia la vista e cade a rovescio. Quell'altra poi che va tuttodì fuori con la madre alle feste e a' conviti, non altrimente che cera al fuoco si distrugge, e sparendole pian piano dal volto e dai gesti la verginale e semplice modestia, le si scoprono i costumi licenziosi e pieni di lascivia, sì che è tenuta più tosto per madre che per vergine. E quando non ne avenga peggio, almeno si assicuri la madre che sì come alcune persone affrettate dalla necessità portano in piazza i mobili di casa per cavarne più tosto danari, e li vendono assai manco di quel che vagliono, così ella mettendo spesso la figliuola in prospettiva, viene ad avvilirla e a scemarle il credito. Io non vi parlo ora di quelle che sono ammaestrate nelle camere a leggere, a cantare e a far sonetti, né vogliono mai andare in cocina, ma lascierò che ne diano conto quelli sventurati mariti, a' quali per aver così dotta moglie va in ruina la casa e ben spesso l'onore. Se ponete poi mente ad una di quelle che non sanno se non filare e cuscire, voi vedete alla lingua, all'abito e ai costumi suoi il ritratto d'una contadina, che compare fra l'altre donne con quel garbo che rappresenterebbe un satiro fra le ninfe. Per queste cagioni adunque mi pareva bene che da tutte sceglieste la miglior parte e ne formaste una compiuta a vostro modo.</p></sp>
<sp><speaker>Annibale</speaker>
<p>Io mi spedisco brievemente, e replico che tutte queste differenti maniere sono lodevoli quando siano dirizzate al suo debito fine. Bisogna adunque che i savii padri, dovendo in poco spazio di tempo privarsi delle figliuole e separarle dalla casa, misurino prima il grado, le qualità e le forze loro, e quindi si propongano dove abbiano a collocarle, e i mezi co' quali s'adempia felicemente il loro disegno. Se adunque la figliuola sarà chiamata alla religione, è ben cosa giusta che la madre, a cui appartiene principalmente questo carico, cerchi di sottrarla dalle cose mondane e introdurla in quella vita solitaria nella quale si conserva la casta e semplice mente delle vergini, così per mantenerla nel suo buono spirito, come perché non le paia dura e strana quella trasmigrazione dalla casa del padre a quella di Dio. E medesimamente s'ella aspetta marito, e i parenti glielo diano in parte dove si osservi la strettezza della vita e de' costumi, avvertiscano ad allevarla sotto quelle regole, in modo che non le abbiano poi con sua vergogna e passione da essere riformati i costumi e ristretta la libertà; sì come per lo contrario, dovendo maritarla in paese più libero, quale è il Piamonte, a cui s'accosta assai il nostro Monferrato, bisognerà rallentare la mano e lasciarle la libertà convenevole a questa vita, accioché non abbia poi ad essere riputata goffa e incivile.</p></sp>
<sp><speaker>Cavaliere</speaker>
<p>Il padre non ha sempre i partiti nella manica, e 'l matrimonio, come sapete, viene così fattamente da Dio che 'l padre per lo spazio di dieci anni avrà fatto un disegno e in un punto gli conviene mutarlo.</p></sp>
<sp><speaker>Annibale</speaker>
<p>Voi avete occupato quel che appunto io stava per soggiungere, e perciò giudico che non avendo il padre alcuna cosa sicura, egli debba, stando questo dubbio, più tosto ritirar la mano che rallentarla, perché è cosa molto più facile l'ampliare che 'l ristringere la licenza.</p></sp>
<sp><speaker>Cavaliere</speaker>
<p>Poiché sete caduto nel proposito di ristringere la licenza, io qui non posso tacere l'abuso di questa città, dove non si vede altro tuttodì che donne per le contrade, che da un uscio all'altro si vanno prestando e rendendo certe visite impertinenti, e non pure con le occasioni di nozze o di morte, che sono importanti, ma sì come intendo, perché una abbia solamente patito un termine di febre o sia stata otto giorni assente, corrono quivi tutte alla sfilata.</p></sp>
<sp><speaker>Annibale</speaker>
<p>Sono tanti per certo gli accidenti delle visite, che vi consumano dentro sei giorni della settimana, e ne udite alcune a dolersi che a pena non hanno il tempo il sabbato di lavarsi il capo. Ma voglio dire che meritano scusa e anco lode se ciò fanno per carità e non per aver occasione d'andare a diporto e di ricercare e publicare i difetti dell'altre case. Egli è ben vero che le gentildonne mantovane che sono in questa città si fanno se non beffe almeno maraviglia di queste prattiche, tuttavia per non parere mal create fanno con l'altre correre qua e là i cocchi e s'accommodano all'uso delle nostre.</p></sp>
<sp><speaker>Cavaliere</speaker>
<p>Se questa creanza ha da aver luogo, si vorrebbe anco introdurre per beneficio universale che mentre le mogli vanno in visita, i mariti si trattenessero in casa a cuscire e attendessero alle cose famigliari in assenza loro.</p></sp>
<sp><speaker>Annibale</speaker>
<p>Io lodo che lasciamo passeggiare le matrone a lor voglia, e torniamo in casa alle figliuole. Le quali se 'l padre l'avrà destinate in corte alla servitù d'alcuna prencipessa, bisogna che cominci ad ammaestrarle in quelle cose che sono atte ad acquistar la grazia della patrona, e a procurare che leggano, scrivano, discorrano, cantino, suonino e ballino, e facciano acconciamente tutto ciò che adorna le donne di palazzo. Qual fu quella veneziana che fu lodata di saper felicemente usare invece della lana il libro, per lo fuso la penna, per l'ago lo stile. Le quali cose se ben cadono oggidì in poche donne, furono però communi a molte antiche, e so d'aver già veduti i cataloghi di più di mille donne, le quali nelle lettere sacre, nella filosofia, nelle leggi, nella medicina, nella musica, nella poesia, nella pittura e in tutte le scienze fecero prove degne di maraviglia.</p></sp>
<sp><speaker>Cavaliere</speaker>
<p>Ho vedute presso la Reina alcune povere damigelle farsi così grate con alcuno di questi mezi a sua Maestà, che sono divenute mogli de' principali cavalieri della Francia, senza che i padri abbiano loro dato un danaio in dote. Ma un privato gentiluomo non ha già bisogno in casa sua di queste canzoni e di questi balli.</p></sp>
<sp><speaker>Annibale</speaker>
<p>Ben diceste, e però se i padri avranno a maritare le figliuole in persone che non si pascano di fumo di musica né d'odore di poesia, saranno avvertiti di essercitarle intorno all'arcolaio e alle massarizie di casa, più tosto che agli istromenti da sonare.</p></sp>
<sp><speaker>Cavaliere</speaker>
<p>E che vi pare delle figliuole non solamente de' nobili, ma de' mercatanti e artegiani, che imparano a leggere e scrivere?</p></sp>
<sp><speaker>Annibale</speaker>
<p>Poiché queste sono cose se non in tutto necessarie, almeno utili, io non le biasimo, purché siano onestamente impiegate.</p></sp>
<sp><speaker>Cavaliere</speaker>
<p>Io di ciò vi darei ragione, mentre che le donne d'Italia avessero a sollecitare processi e a frequentare le case de' giudici e d'avvocati, overo a regolar di lor mano i libri de' crediti e debiti, come sogliono infinite donne francesi, ma alle nostre, con insegnare a leggere e scrivere, si dà occasione di rivolgere le cento novelle del Boccaccio e di scrivere lettere piene di vanità e di lascivia.</p></sp>
<sp><speaker>Annibale</speaker>
<p>Si dà anco occasione di leggere le vite de' santi Padri e di tenere i conti della casa, e di consolare i mariti assenti senza commettere i loro secreti ad altri scrittori. E poi siate certo che quelle donne che non sanno scrivere, non potendo far l'amore per lettera, lo faranno, volendo, per volgare.</p>
<p>Ma perché egli è ormai tempo di mettere fine alla conversazione tra 'l padre e 'l figliuolo, e di dar luogo in questo poco d'ora che ci resta ad altri ragionamenti, io intorno alle figliuole conchiudo che nelle tante diversità che oggidì s'usano nell'allevarle, non si può dar alcun ricordo che generalmente loro convenga, se non questo: che i padri procurino con ogni sforzo d'allevarle caste. Non dico solamente di corpo, ma d'animo, perché non è punto apprezzata l'integrità della carne quando la mente è corrotta. Però conviene negli animi loro infondere pensieri onesti e santi, in maniera che essendo pure e caste di dentro, abbiano a mostrarlo fuori per gli occhi e per la fronte, onde ne escano lucidissimi raggi. Tenendo per fermo che sì come si vede più chiaramente una macchia sopra una veste nuova che sopra una vecchia, così appare meglio ed è più notato un difetto in una vergine ch'in una maritata. E perché le bellezze sono fragili e pericolose, hanno le belle tanto maggior bisogno di questa virtù per conservar con dignità le bellezze loro, le quali in una giovane impudica non sono altro ch'un cerchio d'oro nel grugno d'un porco. E brievemente avranno a sapere che, come disse già un poeta:</p>
<p><quote rend="block">Donna senza onestà non fu mai bella.</quote></p>
<p>E per poterle più sicuramente mantener caste, fia bene sottraer dalla lor vista e dalle loro orecchie tutti quelli spettacoli e quei ragionamenti ch'inducono lascivia, non lasciando loro tempo di scorrere qua e là co' pensieri vani e accidiosi, e tenendole continovamente essercitate ne' lavori e maneggi di casa. Sì come faceva Augusto, il quale occupava la figliuola e la nipote ne' lavori delle lane e non portava altre vesti che le fatte dalle donne di casa. Qui non si dee anco tacere che l'imagine di Pallade si dipinge armata e con lo scudo che rappresenta la faccia di Gorgone, e con serpenti involti ne' capelli e 'l dragone a' piedi, per dinotare che bisogna con molta diligenza e con diversi modi guardare la virginità.</p></sp>
<sp><speaker>Cavaliere</speaker>
<p>Io credo che non vi sia più sicura guardia delle vergini che l'affrettarsi di maritarle.</p></sp>
<sp><speaker>Annibale</speaker>
<p>Ben detto. E nel mandarle a marito dar loro quella instruzzione che 'l padre e la madre diedero a Sarra nel mandarla a casa di Tobia suo marito, cioè che non mancasse d'onorare il socero e la socera, amare il marito, reggere la famiglia, governare la casa e portarsi in maniera che non potesse essere ripresa.</p></sp>
<sp><speaker>Cavaliere</speaker>
<p>Io voleva pregarvi a cominciare a discorrere della conversazione tra fratelli, ma in questo punto mi è venuto in mente di dimandarvi in qual cosa abbia principalmente a procurare il padre che 'l figliuolo e la figliuola siano differenti nella conversazione.</p></sp>
<sp><speaker>Annibale</speaker>
<p>Io non so se nel rivolgimento de' vostri libri vi sia mai venuto innanzi agli occhi il bel motto col quale Marco Tullio traffisse in un punto la figliuola e 'l genero.</p></sp>
<sp><speaker>Cavaliere</speaker>
<p>Se pure mi è venuto avanti gli occhi, posso dire di non averlo veduto, poiché non ne ho memoria alcuna.</p></sp>
<sp><speaker>Annibale</speaker>
<p>Era suo genero di così molle e delicata natura, che nell'andare usava a guisa di donna un passo tardo e acconcio. La figliuola, per lo contrario, si lasciava trasportare da una prestezza de' movimenti commune agli uomini, sì che veggendola il padre andare così di trotto, le disse piacevolmente: – Passeggia, figliuola mia, come fa tuo marito –.</p>
<p>Quel che ora dico del passeggiare io intendo anco del rimanente delle azzioni, nelle quali è cosa vergognosa che la donna faccia ritratto d'uomo e l'uomo di donna. E però bisogna ch'ella usi maniere tali che sopra ogn'altra cosa dimostri dentro e fuori quella virginal mansuetudine e modestia che è propria delle fanciulle, perché il vedere una giovane rappresentare ne' gesti, ne' sembianti e nel parlare quella libertà e quell'ardire che è proprio dell'uomo è cosa mostruosa e abominevole, e ne riesce appunto quella maraviglia che voi fareste, se aspettando di vedere una di queste graziose cagnuole, che si tengono per delizie, vi fosse presentato un mastino. E perciò impari la figliuola a manifestare con gli sguardi, co' gesti, con la lingua e co' portamenti questa modestia, assicurandosi che quando ben si comprendano in lei tutte le bellezze, tutte le grazie e tutte le virtù, e vi manchi questo splendore, sono come estinte. E sì come si sogliono talora coprire le cose con qualche vetro, perché maggiormente risplendano, così ha la vergine sotto il velo della modestia, a rinchiudere tutte l'altre doti per aumentare il suo lume e per tirare con maggior forza gli occhi e gli animi altrui ad ammirarla, anzi quanto più si conosce bella e virtuosa e abondevole d'ogni grazia, tanto più ha da fuggire la licenza e l'alterezza de' costumi.</p></sp>
<sp><speaker>Cavaliere</speaker>
<p>Voi volete insomma ch'ella sia quale accennò il poeta, quando disse:</p>
<p><quote rend="block">Umile in tanta gloria.</quote></p></sp>
<sp><speaker>Annibale</speaker>
<p>Così a me pare, ché la modestia è la dote delle vergini. E come ch'ella convenga eziandio alle matrone, deono però le figliuole presentarsi in atto tale che l'eccellenza di questa dote mostri fuori l'intatta purità dello stato loro. All'incontro è fuor di modo disdicevole la vista di quei figliuoli che con atti molli e fuor di modo mansueti vi lasciano in dubbio se siano maschi o femine. Il che mi porge occasione di tornare a dire che l'intende male quel padre che con la strettezza delle regole e con l'eccessiva tema fa divenire il figliuolo più timido che pecora o coniglio. Onde si perde in se medesimo quando si truova nella conversazione de' suoi maggiori, e pieno di tremore e di vergogna o mostra di non aver lingua in bocca, o parla e risponde così inettamente che dà occasione d'essere schernito, e finalmente fuggendo la conversazione si nasconde. E secondo il detto del poeta:</p>
<p><quote rend="block">Come fiera cacciata si rimbosca.</quote></p></sp>
<sp><speaker>Cavaliere</speaker>
<p>Parmi che in questa parte mostrino eccellenza di giudicio i Francesi, i quali cominciano a buon'ora ad avezzare i figliuoli nel cospetto delle persone grandi e a farli ragionare con essi loro, e dandogli tuttavia ardire fanno sì che acquistano generosità e franchezza d'animo, né si commovono più per la presenza del Re medesimo che de' loro eguali.</p></sp>
<sp><speaker>Annibale</speaker>
<p>Questa sicurezza d'animo non è già commune a tutti gli Italiani, perché ne ho conosciuti molti virtuosi e di gran valore che avanti a prencipi s'hanno lasciato fuggire il sangue e occupar l'animo di tanta viltà, che con la pallidezza del volto, col sudore della fronte, col tremor della voce e della persona, e talora con la sciocchezza delle parole hanno assai chiaramente dimostrata l'alterazione del polso. E se bene questa mutazione presso agli uomini di giudicio è presa in miglior parte e per un segno di buona natura, e talora acquista benivolenza e grazia, nondimeno ella apporta bene spesso gran danno, ed è communemente beffata come indegna dell'uomo.</p>
<p>Di qui possiamo riconoscere il gran torto che fanno i padri, le madri e le balie a' bambini col pigliarsi talora piacere d'impaurirli e infondere insieme col latte la viltà ne' corpi loro. Oltre che non mancano alcune (così tosto come veggono i figliuoli aver qualche poco d'intendimento) di raccontare loro favole piene di sciocchezza e di spavento, facendo loro credere che alcuni spiriti vanno attorno la notte in forma di pellegrini, con le quali ciancie offendono Iddio e fanno diventar timidi e vili i figliuoli.</p>
<p>Bisogna adunque far loro animo e avezzarli per tempo a far fronte alle cose che generano viltà, altrimente potete pensare che si verifica in loro quel proverbio che al can mansueto il lupo par feroce. Onde hanno più tosto ad imitar la volpe, la quale alla prima vista del leone si sbigottì, dipoi veggendolo altre volte, cominciò a temer manco, finalmente vi andò innanzi con sicurezza. E perciò conchiuderemo che in tutte le cose si ricerca l'ardire e che la virtù va a terra senza la confidenza.</p></sp>
<sp><speaker>Cavaliere</speaker>
<p>Se mai fu tempo di far buon volto e d'usar questo ardire, egli è ora veramente, poiché quel gran rispetto e quella tanta modestia nelle azzioni è stimata oggidì più tosto degna di religioso che di corteggiano. E posto che sia grata ad alcuni di quelli verso i quali è usata, è però dannosa, come voi dite, a chi l'usa, dove per lo contrario chi sa usare (discretamente, però) l'ardire e l'intrepidezza nel conversare è più istimato e gli si fa luogo per tutto: e non fanno ormai più per noi i precetti di Catone e le regole de' filosofi. Che ne dite?</p></sp>
<sp><speaker>Annibale</speaker>
<p>Io non voglio già dir questo, ma dico bene che nelle cose appartenenti a' costumi, mentre non repugnino alla giustizia, si dee procedere secondo l'uso de' paesi e de' tempi. E rispondere a questi osservatori dell'antichità quel che al Poliziano fu risposto da un suo amico, il quale sì come appresi l'altro giorno in un libricciolo piacevole, fu ritenuto da lui per lo lembo della cappa e avvertito a voler andare piano per le strade, perché Aristotele afferma che 'l passo tardo è segno di gravità. Onde egli fermatosi a guardare Poliziano nel volto: – Io – rispose – mi maraviglio di voi. Se Aristotele avesse avuto la metà delle facende che ho io, sarebbe corso per tutta la terra, e poi non ne avrebbe spedito un terzo –.</p>
<p>Diremo adunque, per fine di questo ragionamento, che non avendo gli uomini ad essere Sardanapali, né le donne Amazoni, sia ufficio de' padri di procurare che 'l figliuolo e la figliuola sopra tutto si conoscano nel conversare differenti, quello nell'ardire e questa nella modestia.</p></sp>
<sp><speaker>Cavaliere</speaker>
<p>Cosa ragionevole mi parebbe ora che voi proponeste alle vedove le maniere della conversazione loro.</p></sp>
<sp><speaker>Annibale</speaker>
<p>Se noi introdurremo le vedove nella conversazione, come saranno vedove? Proponiamo pur loro o la conversazione del secondo marito, o la solitudine convenevole alle vedove. E se pure abbiamo a dir qualche cosa in questo soggetto, ci basti di ricordare che infelicissimo è sopra tutti gli altri lo stato delle vedove, perché non solamente quelle che si mostrano licenziosette, ma eziandio le più saggie e più oneste sono un continovo bersaglio delle pungenti lingue, e par quasi che quanto più le sventurate si cuoprono la fronte e adombrano gli occhi col nero velo, tanto più accrescano negli animi altrui il desiderio di ricercare e di scoprire in esse loro qualche difetto.</p>
<p>Onde se vogliono che le saette de' maldicenti si spuntino e non facciano loro alcuna offesa, conviene, massimamente alle giovani, guardarsi di non dare con le parole, con gli sguardi, con l'abito, co' costumi un minimo odore di vanità, e se onesta necessità non le costringe, fuggir le conversazioni. E sopra ogn'altra cosa deono, per mantenersi non meno di nome che d'opere onorate, sbandir l'ozio e le commodità, e occuparsi del continovo in qualche lodevole essercizio, ricordandosi di quella sentenza che la vedova, vivendo nelle delicatezze, è morta.</p>
<p>E perciò gioverà loro assai il ricordarsi della famosa Iudit, la quale quantunque dalle grandi ricchezze, dalla fresca età e dalla singolar bellezza fosse persuasa a nuovo matrimonio, nondimeno si contentò d'antiporre alle nozze la vedovità, alle preziose vesti il cilicio, alla lussuria il digiuno, al sonno le vigilie, all'ozio l'orazione. E con queste arme fortificata, tagliò il capo ad Oloferne, cioè al diavolo.</p></sp>
<sp><speaker>Cavaliere</speaker>
<p>Io me ne sto ora aspettando che, conforme all'ordine della vostra divisione, discorriate di quello che si convenga a' fratelli nel conversare insieme.</p></sp>
<sp><speaker>Annibale</speaker>
<p>Voi ricercate che si dica espressamente quel che già tacitamente s'è detto, perché se 'l padre userà quella diligenza verso i figliuoli, e se i figliuoli seguiranno quelle regole verso il padre che abbiamo proposte, egli è impossibile che i fratelli non si congiungano in amore e non si reggano insieme con un medesimo spirito. Laonde io stimo che sopra di ciò abbia a passare fra noi o poco o niuno ragionamento.</p></sp>
<sp><speaker>Cavaliere</speaker>
<p>Se ponete mente alla rara concordia de' fratelli e alle continove gare, querele e offese che passano fra loro, vi verrà avanti agli occhi un così spazioso campo e una tanto ampia materia di ragionare, che direte non bastare questo giorno per venirne a capo.</p></sp>
<sp><speaker>Annibale</speaker>
<p>La discordia de' fratelli non comincia da' nostri tempi, anzi ella si scoprì, come sapete, infin dall'origine del mondo, posciaché de' primi fratelli l'uno morì per mano dell'altro.</p>
<p>Ma sì come la maggior fatica che faccia il medico è nel conoscere la cagione del male, la quale non ha così tosto intesa come truova i rimedii per curarlo, così bisogna che noi secondo il nostro costume ricorriamo alle cagioni, e facciamo ora prova di ritrovare quella che partorisce le fraterne discordie, la qual conosciuta, avremo in pronto qualche brieve modo col quale i fratelli si preservino dalla discordia e si conservino nella concordia.</p></sp>
<sp><speaker>Cavaliere</speaker>
<p>È ben cosa giusta e necessaria il trovare questa cagione, poiché gli effetti sono così orrendi e maravigliosi, e per me giudico che non s'accenda e incrudelisca tanto la rabbia tra le più spietate fiere, quanto lo sdegno tra fratelli.</p></sp>
<sp><speaker>Annibale</speaker>
<p>In confermazione del vostro giudicio si racconta che fu sì grande e immortale l'inimicizia dei due fratelli Eteocle e Pollinice, che essendo i loro corpi abbruggiati insieme, furono vedute le fiamme maravigliosamente separarsi l'una dall'altra, lasciando chiaro testimonio che per morte non fossero ancora racchetati gli animi loro.</p></sp>
<sp><speaker>Cavaliere</speaker>
<p>Ho conosciuto in Francia due fratelli italiani molto valorosi e amendue uomini d'arme del Re, i quali vennero fra loro per assai picciola cagione in tanto disparere, che non solamente restarono di vivere insieme in un medesimo alloggiamento, sì come avevano fatto per lo spazio di dieci anni, ma di parlarsi e salutarsi; e andò tanto oltre multiplicando l'odio ne' petti loro, che s'alcuno per carità faceva prova, o con l'uno o con l'altro, di metterli d'accordo, altro frutto non ne riportava che la malivolenza loro. Teneva in quel tempo il conte Ercole Strozzi, ambasciatore di Mantova, una casa in Parigi, dove per mantenimento del suo grado e per sua natural magnificenza raccoglieva gentiluomini d'ogni nazione, ed era particolarmente visitato dagli uomini d'arme italiani, de' quali se ne vedevano talora infino a dieci alla sua tavola, sì che egli pareva il loro capitano, e quivi bene spesso si trovava l'uno o l'altro de' fratelli. Onde approssimandosi la Pasqua, s'imaginò quel cavaliere di poterli in quei giorni penitenziali disporre a dir lor colpa e raffratellarsi insieme. E avendo cominciato a tentare l'animo del minor fratello, dimostrandogli l'umiltà ch'egli doveva al maggiore, gli trovò il cuore indurato in maniera che non si volle piegare punto. Si rivolse poi all'altro, e con ragionamenti piacevoli cercò di farlo capace come a lui si convenisse di supplire con la soprabondanza degli anni e della prudenza al mancamento del fratello, alle quali parole egli diede così torta interpretazione ch'ebbe a dire al Conte ch'egli intendeva il motto, e che avrebbe accettato il bando da quella casa per lasciare libero adito a quelli che erano più in grazia di lui. Io la voglio finire. Tutti gli assalti del Conte furono vani e contra una rocca inespugnabile, e la più graziosa condizione ch'egli alla fine traesse da lui fu che si contentava bene per amor suo di far pace col fratello, ma che ad ogni modo lo voleva poi ammazzare. Il che però non ebbe effetto, perché la morte indi a pochi dì lo colse con quel mal animo nella battaglia di San Quintino.</p></sp>
<sp><speaker>Annibale</speaker>
<p>Egli pensava d'usar gran cortesia al Conte ritardando la morte del fratello insino all'ottava di Pasqua. Invero è cura quasi disperata il volere estinguere il fuoco della discordia, che una volta sia acceso nel cuore de' fratelli: di che ne resto in me stesso confuso, parendomi cosa molto lontana dalla ragione.</p></sp>
<sp><speaker>Cavaliere</speaker>
<p>Anzi mi par cosa ragionevole che l'uomo si chiami più offeso da chi manco il dovrebbe offendere.</p></sp>
<sp><speaker>Annibale</speaker>
<p>A me par cosa ragionevole che l'uomo si chiami meno offeso da chi dee aver più sicurtà con lui.</p></sp>
<sp><speaker>Cavaliere</speaker>
<p>Non sapete che dove è grande amore, quindi esce gran sdegno?</p></sp>
<sp><speaker>Annibale</speaker>
<p>Non sapete che dove è grande amore, quivi dee scoprirsi gran pazienzia?</p></sp>
<sp><speaker>Cavaliere</speaker>
<p>Voi vedete però con la prova in mano contrarii effetti.</p></sp>
<sp><speaker>Annibale</speaker>
<p>Sono discordi communemente i fratelli perché non furono mai concordi, ma quei fratelli c'hanno da principio ben fondato l'amore soffrono prima ogni sdegno e offesa, che si smembrino o si disgiungano mai.</p></sp>
<sp><speaker>Cavaliere</speaker>
<p>Dunque volete accennare che la cagione perché i fratelli siano discordi proceda da poco amore?</p></sp>
<sp><speaker>Annibale</speaker>
<p>S'io assegnassi questa cagione, sarei tenuto così sciocco come colui che dimandato perché il cane segua il patrone, rispose perché il patrone va innanzi. E voi potreste dire ch'io voglia imboccare, secondo il proverbio, col cucchiaio voto, cioè mostrare di volere insegnare e non insegnare.</p>
<p>Onde se volete che veniamo alle cagioni, io dirò che ne ho osservate due principali, l'una per colpa de' padri, l'altra per colpa de' fratelli. La discordia che nasce per colpa de' padri l'ho già accennata nel discorso de' padri ingiusti, i quali nel trattamento del vivere e del vestire e ne' commodi di casa sono più favorevoli ad un figliuolo che all'altro. Onde nasce che nel cuore del peggio trattato entra o una invidia del bene del fratello o un sospetto ch'egli viziosamente non lo ponga in disgrazia del padre e gli procuri qualche disavantaggio, sì che dalle radici di questi pensieri vengono crescendo i frutti dell'odio e della malivolenza, e talora delle liti, delle querele e degli oltraggi loro.</p>
<p>Ma perché di ciò abbiamo ragionato quel che basta, passiamo all'altra cagione che nasce da' fratelli, cioè quando hanno più cura delle membra che di tutto il corpo. Io intendo il corpo tutti i fratelli insieme, e le membra ciascuno d'essi, posciaché così a noi servono i fratelli come servono gli occhi, le mani e i piedi. Anzi se noi consideriamo profondamente, ci ravederemo che sono più composti i fratelli allo scambievole aiuto l'uno dell'altro, che non sono i membri fra loro, perché l'una mano aiuta l'altra presente e un piede l'altro vicino, ma l'opere scambievoli de' fratelli si stendono più oltre, perché essendo distanti l'uno dall'altro, non restano per l'assenza loro di trattare i negozii communi. Se adunque i fratelli, seguendo la natura loro, fossero intenti principalmente alla conservazione di questo corpo, non vi ha dubbio alcuno che non li vedereste spiccarsi fra loro e aver cura solamente della propria porzione.</p></sp>
<sp><speaker>Cavaliere</speaker>
<p>Infatti questa maladetta passione di noi stessi non ci lascia amar gli altri, quantunque a noi congiunti, come doveressimo. Quindi è che noi veggiamo ch'un fratello comincia a tener poco conto dell'altro, quando il vede pigliar moglie, e molto meno quando gli nascono figliuoli, conoscendosi escluso della speranza della successione.</p></sp>
<sp><speaker>Annibale</speaker>
<p>Così è, e perciò sono rari i fratelli che antipongano l'onore e l'util commune al proprio interesse, e veggiamo che le cose communi sono communemente neglette. Mentre adunque i fratelli si rivolgono ciascuno alla cura di se stesso, egli è forza che l'amor commune si disgiunga fra loro e ciascuno ritiri a sé la sua parte e la ristringa nel suo cuore, in sì fatta maniera che non si piglia più alcuno pensiero degli altri fratelli, e attende in tutto a se stesso. Dal che ne segue ordinariamente la ruina e la vergogna delle case, conciosiaché per la separazione delle facultà s'indeboliscono le forze de' fratelli, e per la separazione degli animi si vengono talora a patir delle ingiurie, le quali ciascuno per sé non è bastante a ributtare.</p>
<p>Il che dimostrò assai chiaramente quel saggio padre che col fascio delle verghe fece ravedere i figliuoli dell'invincibil forza loro, mentre che fossero tutti congiunti non meno d'animo che di corpo. Conviene pertanto che i fratelli sopra ogn'altra cosa si propongano l'onore e l'util commune, e stiano tutti col consiglio e con l'opere intenti alla conservazione e alla grandezza della casa, né si persuada alcun d'essi di poter solo con la virtù sua supplire al mancamento degli altri e di riportarne egli tutto l'onore.</p></sp>
<sp><speaker>Cavaliere</speaker>
<p>Fermatevi, di grazia. Quando io viva virtuosamente, credete voi che s'abbia a scemar punto dell'onor mio perché i miei fratelli vivano viziosamente?</p></sp>
<sp><speaker>Annibale</speaker>
<p>Non si scemerà punto l'onor vostro particolare, percioché sì come ciascuno debbe essere stimato per la sua virtù, così niuno debbe essere sprezzato per li vizii altrui, ma avvertite che con tutto ciò si scemerà l'onor della casa vostra, nella quale avete parte.</p></sp>
<sp><speaker>Cavaliere</speaker>
<p>E perché le mie lodevoli azzioni non dovranno far contrapeso a' loro mali portamenti?</p></sp>
<sp><speaker>Annibale</speaker>
<p>Perché essendo commune quel nome della casa a' vostri fratelli e a voi, così riceve vergogna la casa per l'errore loro, come riceve onore per la vostra virtù. E perciò sono in grande errore quelli che non si pigliano altrettanta cura de' fratelli quanta di loro medesimi: perché essendo i fratelli, come abbiamo detto, membri d'un corpo, non può alcun d'essi patir macchia che non ne partecipi tutto il corpo. Onde è uscito quel volgar detto che non si può tagliare il naso senza insanguinar la bocca. E questa loro communanza si comprende parimente dal vero suono della voce fratello, la quale nella latina lingua s'interpreta “quasi un altro”, per dare ad intendere che 'l fratello col fratello sia come un altro medesimo.</p>
<p>Di che non saprei ora addurre più chiaro essempio che quello d'un'opera della quale ne vengono in luce sotto una medesima stampa diversi volumi, i quali se ben nelle coperte e negli ornamenti esteriori sono differenti, sono però una istessa opera e hanno un medesimo principio e fine, e quelli errori che si scoprono in uno di quei volumi sono communi a tutti gli altri. Dalla qual ragione io sono mosso a confermare che i fratelli deono per onor della casa esser tutti in aiuto l'uno dell'altro, e così tosto come uno cade, l'altro l'ha da rilevare o confessare d'essere anch'egli caduto a terra. Oltre che è cosa deforme e sproporzionata e di mal gusto il trovarsi asceso in alto grado e chinando gli occhi a terra vedersi un fratello giacere in bassa fortuna. E si può ben dire che chi non ha cura dell'onore del fratello, non ha cura del suo proprio onore.</p>
<p>Di questo commune onore ben si mostrò intendente Scipione l'Africano, il quale dopo soggiogata la Spagna, vinto Annibale e conquistata l'Africa, stimò di non aver fatto nulla, se non vedeva crescere parimente il nome e la gloria del fratello. Di che fu tanto geloso, che non solamente s'affaticò nel procurare ch'egli fosse eletto dal popolo romano all'impresa dell'Asia, ma spogliandosi della propria ambizione, si contentò di seguitarlo come privato cavaliere, e onorandolo in palese come capitano generale e consigliandolo in secreto come fratello, fece sì ch'egli da questi stimoli della propria virtù acceso ad imitazione di lui ridusse il suo nome sotto il titolo dell'Asia, con sua gloria e beneficio de' Romani.</p></sp>
<sp><speaker>Cavaliere</speaker>
<p>Questo Asiatico poteva ben dire dell'Africano:</p>
<p><quote rend="block"><lg><l>Padre m'era in onore, in amor figlio,</l>
<l>fratel negli anni.</l></lg></quote></p>
<p>E per certo questa fu segnalata amorevolezza e degna d'eterna memoria, a confusione di quei che non pure non procurano la grandezza de' fratelli, ma si rallegrano delle loro sciagure.</p></sp>
<sp><speaker>Annibale</speaker>
<p>Io vi potrei addurre più d'uno essempio de' fratelli in questo stato, che dallo sdegno e dalla discordia si sono lasciati sospinger fuori della buona strada, in sì fatta maniera che affaticandosi tuttodì, l'una parte nel vergognar l'altra, si vergognano amendue, dando soggetto a chi di riso, a chi di compassione. Ma è ben cosa degna di singolar lode e d'alta ammirazione quando si vede una ben fondata concordia tra fratelli, i quali abbiano tolto per impresa di non operar alcuna cosa per proprio interesse, ma per consentimento e per onor commune, e non avendo l'animo nel fango, come la volgar gente, siano tutti rivolti all'onore e alla grandezza della casa. Mentre che 'l legame della fratellanza sia con questa forza ristretto, si può ben dire che non lo scioglierebbe quella spada che disfece il nodo gordiano. Infine non vi è cosa che mantenga più l'onore e la gloria delle famiglie che la concordia de' fratelli.</p>
<p>E qui non lascio di dire che sono molto più felici e giungono a maggior colmo di grandezza quelle case dove sono molti fratelli concordi, che quelle le quali sono possedute da un solo. Perché sì come non è alcuno ch'abbia la forza d'Atlante per sostenere solo il cielo con le spalle, così non vi è peso alcuno così grave, che essendovi sotto molte persone, non divenga leggiero, oltre che essendo diverse le nature, i gradi e le professioni degli uomini, e avendo tutti il pensiero dirizzato alla grandezza della casa, si veggono, a guisa d'operarii intorno ad una fabrica, tutti intenti ad aggrandirla e a mantenerla, chi con la virtù delle lettere, chi con la forza, chi con la dignità o secolare o ecclesiastica, chi con lo studio delle cose famigliari o con altro mezo: le quali cose tutte non possono cadere in uomo solo.</p></sp>
<sp><speaker>Cavaliere</speaker>
<p>Or mi piacerebbe che voi proponeste qualche forma di conversazione tra fratelli, per la quale s'abbia a mantenere felice la concordia loro.</p></sp>
<sp><speaker>Annibale</speaker>
<p>La forma del conversare dipende primieramente dalla prudenza e dall'auttorità del padre, il quale dee procurare di tenerli congiunti in amore e avvezzarli non meno ad onorarsi che a tolerarsi l'un l'altro. Quando poi essi avranno il conoscimento di lor medesimi, è ufficio loro, mentre vivono in commune, non solamente il guardare di non appropriarsi alcuno d'essi cosa del mondo, ma né anco di darne un picciolo sospetto, perché oltre all'offesa di Dio e della fama, non è cosa che più tosto causasse sdegno e mala volontà negli animi loro di questa.</p>
<p>È poi anco loro debito di servare l'ordine della natura, sì che il più giovane, se la disuguaglianza de' gradi nol vieta, si contenti di cedere al più vecchio e di fargli onore. La qual creanza, se fu introdotta da' Romani tra gli amici, tanto maggiormente dee aver luogo tra fratelli, né per questo resterà senza debito il maggiore fratello, a cui mi pare che tocchi il carico di ricambiar l'umiltà del minore con tanti segni di carità e di benivolenza, che gli si accresca l'animo ad onorarlo. E sarà anco suo carico d'usar prudenza e di scusare la minore età, quando vedrà ch'egli trapassi i termini convenevoli verso di lui, e cercherà di fargli conoscere con dolce maniera e in tempo opportuno il suo errore, sì che questo ufficio sia da lui accettato per caro e gli accresca più tosto l'amore che scemarlo. Ma sopra ogn'altra cosa mi pare necessario per mantenimento della concordia loro che i fratelli usino nel conversar insieme un certo temperamento, col quale si venga a levare quella licenza che suole spesso alterar gli animi e a mescolarvi quel santo rispetto che li conserva lungamente insieme. Onde è che Ciro, vicino alla morte, essortò i figliuoli, se ben non l'ubidirono, non solamente ad amarsi, ma ad onorarsi scambievolmente.</p></sp>
<sp><speaker>Cavaliere</speaker>
<p>Per una parte mi piace questo ricordo, perché quella eccessiva libertà delle parole e de' costumi senza alcuno ritegno fa molte volte la piaga tanto profonda che non potendosi soffrir il dolore, bisogna farne risentimento con la lingua e talora con le mani. Ma dall'altra io vengo considerando che mettendosi in opera quel rispetto che voi dite, non ardiranno i fratelli di scendere fra loro alle correzzioni e agli avvertimenti da voi proposti, per tema di non offendersi, e ne seguirà a punto quel che dice il poeta:</p>
<p><quote rend="block">Mal chi contrasta e mal chi si nasconde.</quote></p></sp>
<sp><speaker>Annibale</speaker>
<p>Io non convengo già con voi, anzi mi pare che gli effetti siano in tutto contrarii, perché la correzzione che viene da persona troppo nel dir libera, non ha tanta forza, ed è più tosto ascritta al vizio della natura sua che alla gelosia dell'emendazione del prossimo. Ma a quei ricordi che vengono da persona discreta e piena di rispetto ci acconciamo più tosto a dar luogo e ci persuadiamo che essendo di natura tale, bisogni che grande affetto e gran ragione l'abbia sospinto quasi contra sua voglia a così fatto ufficio. Ma non pensate già che nominando il rispetto io abbia voluto inferire quella tema e diffidenza con la quale restiamo di dir liberamente il vero in quel modo che si usa verso i prencipi e magistrati, o altri maggiori, perché questa estinguerebbe in tutto il fuoco di quella carità che si ricerca nei veri fratelli; ma ho voluto intendere quella grave e discreta maniera con la quale veniamo ad onorar altri e invitarli ad onorar noi, la quale se non ci impedisce di correggere l'amico, molto meno ci dee impedire di correggere il fratello.</p></sp>
<sp><speaker>Cavaliere</speaker>
<p>Io credo anco che vi siano alcuni fratelli che lascino di far questi uffici, tra loro ritenuti da quel dubbio di non offendersi col qual si ritengono i servitori di parlare a' patroni.</p></sp>
<sp><speaker>Annibale</speaker>
<p>Dite più tosto che sono ritenuti da poco amore, onde avviene che non pure non cerca un fratello di corregger l'altro, ma si compiace di accusarlo dopo le spalle.</p></sp>
<sp><speaker>Cavaliere</speaker>
<p>Di questo appunto soleva far menzione il nostro reverendo frate Bernardino Maccia, lettore institutario, raccontando d'aver conosciuti due fratelli, un dottore e l'altro corteggiano, i quali come che fossero tenuti uomini da bene, avevano però di natura loro una tanto soprabondante e sazievole copia di parole, che per questa cagione tutti gli uomini di delicato gusto fuggivano la loro conversazione. Onde occorrendogli andare a visitar il dottore, alquanto indisposto, trovò nell'entrar in casa l'altro fratello che ne usciva, a cui domandando come stava l'infermo, egli rispose: – Assai bene –; e soggiunse: – Andate pur là, padre lettore, che 'l gracchione vi darà più ciancie ch'un mercato –. Entrato poi in camera del dottore e passati fra loro diversi ragionamenti, egli disse : – Io non vi domando come sta vostro fratello, perché l'ho veduto ora nell'entrar in casa con assai lieto viso –. A cui il dottore: – Non si può dagli uomini di buon tempo suoi pari aspettar altro, e forse che 'l parabolano non vi avrà assordito con le sue ciancie? –.</p></sp>
<sp><speaker>Annibale</speaker>
<p>Nel vero se i fratelli s'accordassero a scoprirsi in casa i loro difetti, leverebbeno l'occasione d'essere scherniti dagli altri per le piazze.</p></sp>
<sp><speaker>Cavaliere</speaker>
<p>Egli è buona cosa l'aver degli amici, ma credo bene che non vi sia più salda né più sicura amicizia della fratellanza ben concorde.</p></sp>
<sp><speaker>Annibale</speaker>
<p>Certamente egli è atto di pazzia l'andar cercando di congiungersi con quelli il cui amore non ci è raccommandato da alcuna forza di natura, e 'l rifiutar l'amore di quelli che l'istessa natura ci ha dati alla mano. E perché non mi pare che di ciò s'abbia a far più lungo ragionamento, ristringeremo il tutto in un picciol fascio, conchiudendo che sì come si dice volgarmente ch'una mano lava l'altra e amendue il viso, così l'un fratello ha da essere in servigio dell'altro e tutti hanno necessariamente a concorrere insieme in servigio della casa per grandezza e mantenimento della quale si ricerca fra loro una concordia composta d'amore, d'intelligenza, di rispetto e di correzzione.</p></sp>
<sp><speaker>Cavaliere</speaker>
<p>A quel ch'io veggo noi siamo tosto per dar a terra e metter fine al ragionamento di questa giornata, posciaché non ci resta più a discorrere che della conversazione tra 'l patrone e 'l servitore. Tuttavia io dubito che troppo grave non vi sia lo spender qui con vostro danno quel tempo che nell'altre case vi porterebbe utile.</p></sp>
<sp><speaker>Annibale</speaker>
<p>Io prattico nelle altre case per beneficio altrui, e perciò spendo allora il tempo. Con voi me ne sto per mio beneficio, e perciò guadagno ora il tempo. Seguiamo pur lietamente, che se non è più grave al mio servitore l'aspettar fuori di quel che sia a me l'essere qui dentro, non furono mai né patrone né servitore più contenti di quel che siamo noi.</p></sp>
<sp><speaker>Cavaliere</speaker>
<p>Io prometto per lo vostro servitore ch'egli si chiama contento dove egli è ora, perché sarà mescolato fra' nostri servitori di casa e passeranno insieme il tempo intorno a tre segnalati piaceri.</p></sp>
<sp><speaker>Annibale</speaker>
<p>E quali?</p></sp>
<sp><speaker>Cavaliere</speaker>
<p>Il vino, il giuoco e 'l mal dire.</p></sp>
<sp><speaker>Annibale</speaker>
<p>Mal pro lor faccia, poiché sono in danno e biasimo de' patroni.</p></sp>
<sp><speaker>Cavaliere</speaker>
<p>Quando anco gli mancassero questi passatempi, non resterò di promettere per lui ch'egli sia per altra cagione contento, cioè perché non vi vede.</p></sp>
<sp><speaker>Annibale</speaker>
<p>Io senza altra sicurezza voglio credere che così sia, ma onde vogliamo dire che nasca questa contentezza de' servitori?</p></sp>
<sp><speaker>Cavaliere</speaker>
<p>Da poco amore, perché amando il patrone amerebbono la sua presenza e cercherebbono con ogni studio e ansietà d'essergli sempre avanti.</p></sp>
<sp><speaker>Annibale</speaker>
<p>E questo poco amore de' servitori onde pensiamo che sia causato?</p></sp>
<sp><speaker>Cavaliere</speaker>
<p>Forse dalla dissimilitudine della vita, degli animi, de' costumi: che ne dite?</p></sp>
<sp><speaker>Annibale</speaker>
<p>Son con voi, e or ora mi sovviene un'altra cagione, onde potrebbe facilmente procedere il poco amore, per non dir l'odio, de' servitori verso il patrone, cioè l'istessa servitù, la quale si fa communemente più per necessità che per volontà. Conciosiaché conoscendosi l'uomo d'essere nato libero e riducendosi alla servitù, fa violenza alla natura sua, e se ben si costituisce volontariamente in prigione, non è però che non gli paia sempre di mangiare, secondo il proverbio, il cascio nella trappola, e ch'egli non aborrisca colui che lo ritiene sotto i suoi comandamenti, e che avendo giurato la fedeltà al patrone con la lingua, non sia con l'animo ribelle al suo servigio. Onde non è maraviglia s'egli fugge volentieri il suo cospetto e se gli piace più d'essergli servitore di lontano che d'appresso, e per tutto quel tempo che consuma fuori della presenza di lui, si scorda quasi d'esser servitore, e gli par d'aver riscossa la libertà, sì come, per lo contrario, tornandogli avanti, gli cade il volto a terra e si persuade di tornar come cane rilasciato alla catena.</p></sp>
<sp><speaker>Cavaliere</speaker>
<p>Qui ora bisogna, per mio parere, venir alla distinzione delle servitù, perché ciò che dite de' servitori, che fuggono il cospetto de' patroni, non è generale e si ristringe alla natura de' servitori vili, ma non appartiene già a' nobili, i quali perlopiù s'allegrano nella vista del patrone e lo servono per amore e per volontà. Onde si dice che 'l nobile ama e 'l villano teme.</p></sp>
<sp><speaker>Annibale</speaker>
<p>La distinzione che si può fare tra i nobili corteggiani servitori de' prencipi e i meccanici che servono i nobili, è che le catene e i ceppi di questi sono di ferro e di quelli d'oro.</p></sp>
<sp><speaker>Cavaliere</speaker>
<p>Questa differenza io ve la passo, e ho io ancora per fermo che stringano più forte le catene d'oro che quelle di ferro, ma non credo già che vogliate consentire che i nobili e i vili servano con un medesimo spirito e si propongano nel servire un medesimo fine.</p></sp>
<sp><speaker>Annibale</speaker>
<p>Orsù io vi aggiungo questa differenza, che i servitori vili sono nemici del patrone e della catena, e i nobili sono amici del patrone e nimici della catena.</p></sp>
<sp><speaker>Cavaliere</speaker>
<p>Non mi par anco che si possano chiamar nimici della catena i servitori nobili, posciaché non si pongono communemente in servitù astretti dalla fame e dalla necessità, come fanno i bassi servitori, ma vi entrano per natural disposizione, né hanno come essi per fine principale il vil guadagno, ma l'onore e la gloria. Io tacerò l'essempio degli altri, e parlerò di me solo, con assicurarvi che 'l Duca mio, veggendomi mal atto per le mie indisposizioni a servirlo, m'ha già per sostenimento della mia vita assegnato più largo modo di vivere nell'avenire a casa mia, di quello ch'egli m'ha dato insin ora nella sua Corte. Ma con tutto ciò io (per confessarvi la mia ambizione) ho già discorso meco che quando attenderò a riposare in casa di mio padre, non sarò niente più di quel che siano i privati cittadini, e mi vedrò quasi inutile al mondo, e che per lo contrario presso a quel prencipe, a me tanto grazioso, mi passa ogn'ora per le mani con che giovare ad infinite persone e acquistarmi altrettanti amici e farmi onorare dai più onorati della Corte. Onde trafitto da pungenti stimoli maledico l'indisposizione che non mi lascia star lungamente legato a questa catena d'oro a me sopramodo cara.</p></sp>
<sp><speaker>Annibale</speaker>
<p>Questa catena è cara a tutti gli uomini d'alto ingegno non per se stessa, ma per gli effetti che ne seguono. E mi ricorda d'aver udito vostro fratello affermare ch'egli amava Madama sua patrona, ma non la servitù, e vi so dire che innanzi alla morte di quella Prencipessa egli si sarebbe ritirato da quelle fatiche insopportabili, se l'infinita bontà di lei e gli straordinarii favori che tuttodì gli faceva, non l'avessero a forza ritenuto.</p>
<p>E nel vero quell'essere astretto a mangiare, a parlare, a caminare con la bocca, con la lingua e con le gambe altrui, quel non aver mai riposo né d'animo né di corpo, quel perder se stesso per servigio del patrone, e insomma quei disagi, quei rompicolli che si raccontano in una vostra lettera e che voi avete ancor in gran parte sofferti nella persona vostra, riempiono il calice d'una medicina così amara, che con l'odore, anzi con la sola memoria s'offende la natura.</p></sp>
<sp><speaker>Cavaliere</speaker>
<p>Ben sapete che non si guadagna il pregio senza correre.</p></sp>
<sp><speaker>Annibale</speaker>
<p>Sono però molti che corrono, ma l'acquista un solo. E per uno a cui tocchi in sorte graziosa ricompensa del suo servire, se ne veggono molti a dolersi d'aver consumate le facultà e la vita al servigio de' prencipi, né averne riportato altro di più che la misera vecchiezza col vano pentimento, e pochi ve ne sono che non siano astretti a crepare o di fatica o di dolore. A me questa catena d'oro non piacque mai e ho sempre tenute tutte le servitù per fallaci e meschine da una sola in poi, che è quella d'un cavaliere spagnuolo, il quale dopo l'aver lungamente servito il suo re si fece frate, e subito gli scrisse che si era acconcio a' servigi d'un signore più grande di lui e dal quale aspettava più gran mercede che da sua maestà. Questi tali servitori amano bene il patrone e la catena, e sono quei soli che servendo regnano.</p>
<p>Ma poiché l'impresa nostra è di ragionare di questa terrena e mal sicura servitù, io ritornando a' servitori nobili confesso che communemente amano il patrone a cui sono conformi d'animo, di vita e di costumi, e perciò tanto si chiamano lieti e contenti, quanto gli sono avanti e hanno occasione di servirlo. E sì come i servitori vili si sottraggono più che possono da' comandamenti, così i nobili non pure non si tirano indietro fra loro nel servire, ma cercano di prevenir l'un l'altro nel ricevere i comandamenti del signore. E come quelli s'allegrano di non esser faticati, così questi s'attristano e stimano d'aver perduto quel giorno che non hanno fatta alcuna servitù.</p></sp>
<sp><speaker>Cavaliere</speaker>
<p>Non per altro si dice che i prencipi sono meglio serviti di quel che siamo noi, se non perché i loro servitori sono nobili e i nostri vili. Ma egli mi par bene che veniate ora a dichiarare le maniere della conversazione tra 'l patrone e 'l servitore.</p></sp>
<sp><speaker>Annibale</speaker>
<p>Seguitiamo tuttavia lo stile de' nostri discorsi, e veggiamo prima di scoprire le cagioni delle discordie e degli inconvenienti che tuttodì nascono tra loro, e poi cercheremo il modo d'acconciarli insieme.</p></sp>
<sp><speaker>Cavaliere</speaker>
<p>Io credo che già si sia scoperta una cagione, quando abbiamo fatto menzione della disconvenienza della vita e de' costumi loro.</p></sp>
<sp><speaker>Annibale</speaker>
<p>Avete ragione, ma sì come questa cagione è commune al patrone e al servitore, così ve ne sono due altre, delle quali una dipende dal patrone e l'altra dal servitore. All'uno appartiene il comandare, all'altro il servire: onde commettendo errore o l'uno o l'altro nel suo ufficio, ne segue alterazione e disordine fra loro. Commette errore il patrone quando non sa comandare, e perciò ben disse il filosofo che le cose le quali conviene al servitore di saper fare, conviene prima al patrone di saperle comandare. Ma certamente non è cosa tanto facile il saper comandare, quanto l'esser patrone.</p></sp>
<sp><speaker>Cavaliere</speaker>
<p>Bisogna dunque proporre al patrone il modo di comandare.</p></sp>
<sp><speaker>Annibale</speaker>
<p>Il modo è proposto mentre ch'egli antiponga la servitù all'imperio.</p></sp>
<sp><speaker>Cavaliere</speaker>
<p>Come intendete questo antiporre la servitù all'imperio?</p></sp>
<sp><speaker>Annibale</speaker>
<p>Ch'egli prima che comandare impari a servire.</p></sp>
<sp><speaker>Cavaliere</speaker>
<p>Voi mi toccate il cuore con questa sentenza, perché mi pare cosa impossibile che sappia ben signoreggiare chi non ha avuto signore. E per questa cagione io non cambierei il Duca mio patrone nell'Imperatore, perché essendo egli avezzo infino da' suoi primi anni a far continova servitù al re Enrico, e successivamente a Francesco e a Carlo, suoi figliuoli e successori nel regno, e sapendo quanto importi il possedere non meno i cuori che le persone de' servitori, usa dolci e discrete maniere nel comandare a' suoi gentiluomini. E ho molto ben veduto dal suo servire risorgere due gagliardi effetti: l'uno è che soffrendo egli nella servitù molte inquietudini d'animo e di corpo, comprende dalle proprie punture quelle de' suoi servitori, onde mosso a pietà li mira con occhio men severo e gli signoreggia con imperio men grave; l'altro è che i servitori, veggendo ch'egli nonostante che sia gran prencipe e che potesse vivere agiatamente, se ne sta in continova e faticosa servitù, si sentono dal suo essempio maggiormente accesi a rendergli ubidienza e a stimare leggiero ogni peso che portino in suo servigio.</p></sp>
<sp><speaker>Annibale</speaker>
<p>Invero egli si mostra prencipe tale col valore e con la cortesia, che sono assai più i servitori ch'egli ha per tutta l'Europa che quelli che vivono nella sua Corte. Ma questi tempi sono così infelici, che non vi è alcuno Omero che racconti i fatti d'un tanto Achille.</p>
<p>Or venendo all'errore de' patroni, replicheremo che quelli soli sanno ben comandare, i quali hanno saputo servire. E di qui è che s'odono quasi per tutte le case i patroni indiscreti, superbi, capricciosi e insolenti, i quali non altrimente che se i servitori fossero schiavi, non parlano loro mai se non con imperio e orgoglio, né si contentano se non li veggono nel loro cospetto tremanti, né usano mai se non voci piene di spavento, di minaccie e d'ingiurie.</p></sp>
<sp><speaker>Cavaliere</speaker>
<p>Da queste maniere ne segue che i servitori, quantunque sofficienti, si sgomentano e si perdono, e s'accresce loro l'odio verso i patroni. Ma sono più indiscreti quei che gridano e ingiuriano i servitori in presenza de' forastieri: col qual atto mi pare che si dia loro a pensare che mal volentieri li ricevano in casa, né vi è cosa che i servitori aborriscano più di questa. E che sia il vero, quando un servitore cerca patrone, non cerca d'informarsi s'egli sia avaro e di mala vita, ma s'egli sia terribile e strano.</p></sp>
<sp><speaker>Annibale</speaker>
<p>Sono ben peggiori quei che parlano a' servitori con le mani, e questi, se hanno servito altri, bisogna dire che siano stati bastonati o feriti da' patroni e vogliano vendicarsi co' servitori; e se non hanno servito, si persuadono che i servitori non sappiano usare i pugnali, sì come ne ho veduti essempi in Pavia. Io veramente non veggo cosa che più m'offenda di questa, e faccio pessimo giudicio della natura di questi ch'adoprano la loro bravura contra i servitori, a' quali si dovrebbono astenere più di far ingiuria, se fosse possibile, che a' loro eguali, conciosiach'egli è atto di maggior bontà di guardarsi d'offendere quelli che più facilmente si possono offendere. E però appartiene a' saggi patroni l'astenersi dal battere i servitori, e ricordarsi che offende il supremo Signore chi non lascia a lui la cognizione de' portamenti del suo servitore.</p>
<p>Ve ne sono poi alcuni di così fantastico umore, che vogliono essere ubiditi a cenno, come se fossero mutoli; e vogliono essere intesi per discrezione, come se i servitori fossero indovini, onde è uscito quel detto:</p>
<p><quote rend="block">Ch'ogni signor al servo è monosillabo.</quote></p>
<p>Altri vogliono che un servitore faccia in un punto tre o quattro servigi, non avendo giudicio di conoscere che, come disse un servitore d'un monasterio, non si può portar la croce e sonar le campane.</p>
<p>Alcuni altri sono così delicati e senza gusto, anzi insaziabili, che se avessero mille servitori, nonché uno, gli occuperebbono tutti, né mai sarebbono contenti, perché non si può far cosa che loro piaccia, e si dilettano di mutare ogni mese un servitore.</p></sp>
<sp><speaker>Cavaliere</speaker>
<p>Abbiamo in Corte un gentiluomo che sei mesi fa vestì il suo servitore d'uno abito secondo la sua divisa, del quale ne ha già spogliati quattro, e poco avanti la partita nostra di Francia egli mi mandò verso la sera il suo servitore, per sollecitar una lettera di favore ch'io in nome del Duca aveva a scrivere per un certo suo negozio, e dicendogli io che ritornasse il dì seguente per la lettera, venne un altro a dimandarla, a cui dicendo io che non era quel che venne il giorno avanti, mi rispose: – Se ben non son quello, io sono però dentro quei panni, de' quali or ora mio patrone ha spogliato lui e vestito me –.</p></sp>
<sp><speaker>Annibale</speaker>
<p>Questa mi par cosa vergognosa anzi che no, e quando pure il patrone non riceva vergogna con questa prattica di scoprire uno altare per coprirne un altro, la riceve almeno col mutar così spesso servitori, perché dà segno d'uomo impaciente e difficile, e fa tanto più spesso conoscere i fatti suoi. Conciosiaché partendosi un servitore, nonché spogliato ma ben vestito e rimunerato, ancora non s'astiene di riferire dovunque egli va la vita del patrone; e se bene con una verità mescola cento bugie, gli vengono però date orecchie. Al che si aggiunge il fastidio che ha il patrone nell'informare i nuovi servitori di quel che lor fare si convenga secondo il suo umore.</p></sp>
<sp><speaker>Cavaliere</speaker>
<p>Io scuso i gentiluomini francesi di questi travestimenti, perché regnano in quelle parti certi servitori così ribaldi che ad ogni tratto giuntano i patroni, e ve ne sono molti che senza aspettare d'essere spogliati, se ne fuggono così tosto come sono vestiti, e perciò alcuni patroni che già hanno provato il danno e la beffa si fanno venire presso i servitori con la divisa della povertà, voglio dire con una gamba nuda e l'altra scalza.</p></sp>
<sp><speaker>Annibale</speaker>
<p>Or presso agli altri patroni mal qualificati si potrebbono aggiungere alcuni così impazienti che ricercando da' servitori l'impossibile, vogliono il servigio fatto prima che sia imposto. Ma peggiori di tutti sono quelli che facendo sorgere qualche falsa imputazione gli scacciano di casa, ritenendo il loro sudore e la dovuta mercede.</p></sp>
<sp><speaker>Cavaliere</speaker>
<p>Tosto si trova il bastone per dare al cane.</p></sp>
<sp><speaker>Annibale</speaker>
<p>Troppo lungo discorso sarebbe il volere raccontare gli infiniti difetti che perlopiù si trovano in quei patroni che non servirono mai.</p></sp>
<sp><speaker>Cavaliere</speaker>
<p>Anzi questi hanno servito e servono tuttavia, poiché sono servi de' loro vizii.</p></sp>
<sp><speaker>Annibale</speaker>
<p>Io m'accheto al vostro detto, e me ne passo all'altra cagione, che nasce da' servitori, per non saper servire. Intendo che non sappiano servire nonché i goffi e inetti alla servitù, ma eziandio i viziosi, i quali se ben sono sofficienti nell'esseguire le commissioni del patrone, hanno però qualche notabil vizio, per lo quale è data giusta cagione al patrone di licenziarli.</p>
<p>Ma sono così rari i servitori senza vizio, come sono rari gli idropici senza sete, e con tutto che i vizii loro communemente eccedano ogni numero, nondimeno sono i loro principali ornamenti le tre proprietà de' cani, onde sono anch'essi chiamati cani: cioè la gola, per la quale si dice per commun proverbio che i servitori non sono altro che ventre; alla quale segue il latrare, conciosiaché non bisogna che 'l patrone pensi di dire o far cosa in casa che per bocca di lui non si racconti in publico: il che significò quel servitore del comico, dicendo ch'era pieno di fessure onde usciva tutto ciò che gli entrava per l'orecchie. A queste viene in groppa il mordere, il che è tanto loro peculiare, che per quanti beneficii si facciano loro, non restano di chiamare i patroni ingrati, e sparlare contra la fama loro. Sì che non lasciano mentire quel poeta che disse:</p>
<p><quote rend="block">Del rio servo peggior parte è la lingua.</quote></p>
<p>Ma sono peggio che cani, perché oltre a' costumi loro hanno anco la superbia, onde fu detto:</p>
<p><quote rend="block">Ch'ogni palagio è pien di servi alteri.</quote></p>
<p>A questo vizio segue la bugia, della quale non è cosa più servile, perché s'acconciano a non dir mai il vero a' patroni, né per avventura a' confessori. Ma questo sarebbe poco, se non vi fosse in compagnia l'infedeltà, tanto grande che non contenti di ciò che rubano nello spendere i vostri danari, vi gittano anco la robba fuori per le finestre, né vi sono meno infedeli nell'onore quando vien loro in acconcio.</p>
<p>Io conchiudo che 'l loro minor vizio è degno del remo, e che, secondo il proverbio, tanti nemici abbiamo quanti servitori. Ma questo mio detto generale non fa che sì come si trovano de' patroni che sanno comandare, non si trovino anco de' servitori che sanno servire.</p></sp>
<sp><speaker>Cavaliere</speaker>
<p>Io lo credo, ma bisognerebbe, per levare i disordini, che si abbattessero insieme il buon patrone e 'l buon servitore, perché se fra loro non si corrispondono in bontà, egli è impossibile che l'indiscretezza dell'uno si confaccia con la prudenza dell'altro.</p></sp>
<sp><speaker>Annibale</speaker>
<p>Così pare a me ancora, ma bisogna qui ridursi a memoria quel che fu già discorso fra noi, ch'essendo consumata l'età dell'oro, conviene che 'l patrone e 'l servitore si inducano nell'animo che non si trova oggidì l'intera bontà e perfezzione in alcun uomo e che si vogliono da un canto e dall'altro comportar alcuni difetti, mentre che non vi manchino le migliori e più necessarie parti. Questa considerazione dee fare non solamente il servitore, col ricordarsi ch'è suo ufficio di ridurre la volontà sua sotto quella del patrone, ma la dee far maggiormente il patrone, col sapere che essendo i servitori di vil condizione e di natura loro inclinati al male, non presteranno mai quella fede, quella diligenza e quella affezzione ch'esso farebbe verso un prencipe, e che ragionevolmente gli converrà più tosto chiudere gli occhi ad alcuni difetti del servitore che pensare di rompersi inutilmente il capo nel correggerli.</p></sp>
<sp><speaker>Cavaliere</speaker>
<p>Io veggo che pian piano scendete alle maniere della conversazione tra 'l patrone e 'l servitore, ma vorrei prima che mi diceste quali sono i difetti che ne' servitori s'hanno a comportare.</p></sp>
<sp><speaker>Annibale</speaker>
<p>Dalla vostra dimanda io mi raveggo d'un difetto ch'io commisi l'altr'ieri nel raccontare i difetti altrui, perché quel ch'io vi dissi generalmente degli uomini sopportabili patisce questa eccezzione: che non si stende alle persone di casa, le quali soggiacciono all'imperio del padre di famiglia, il quale non è onesto ch'apra le finestre de' vizii a quelli a cui è in poter suo di chiuderle, e li conviene esser più severo co' suoi che con gli altri, imitando Catone, il qual diceva che perdonava a tutti se non a se stesso. E si può ben dire che i vizii del servitore siano del patrone, perché s'egli è vero quel proverbio che tale è la cagnuola quale è la signora, e quell'altro che 'l pesce comincia a putire dal capo, non vi ha dubbio che i vizii de' nostri servitori saranno ascritti a noi o perché gli abbiamo loro insegnati, o perché ci dilettiamo d'averli così viziosi. Saranno adunque i servitori insopportabili al patrone in quei difetti ne' quali sono appo gli altri sopportabili, né dovrà egli in modo alcuno tolerarli, e sarà tenuto a scacciarli da sé, overo a riformarli.</p></sp>
<sp><speaker>Cavaliere</speaker>
<p>Io dubito che non vogliate ristringer troppo le regole de' servitori e l'obligo de' patroni, perché se 'l padre per l'altre sue occupazioni fa instituire i figliuoli a' maestri e a' governatori, non è cosa giusta ch'egli divenga maestro de' servitori, la cui natura piegando al male, averebbe troppo che fare nel ridrizzargli, e a questo modo non essi ma egli sarebbe il servitore: e per me ho altro in capo che 'l pigliarmi l'impaccio d'andar a vedere quel che ora si facciano i miei servitori, i quali son certo che non faranno altro che male.</p></sp>
<sp><speaker>Annibale</speaker>
<p>So molto bene che i servitori, i quali paiono discreti innanzi al patrone, sono insolenti fuori del suo cospetto e fanno a lui scherno dopo le spalle; ma quel che ho voluto dire è che 'l patrone non abbia a sofferire che i servitori commettano o con la lingua o con l'opere alcuno errore onde si venga ad offendere l'onor di Dio e 'l suo o quello del prossimo, e faccia loro conoscere ch'egli vuole la casa sua purgata e monda d'ogni macchia, e che è nemico de' vizii. Con la qual maniera, se bene egli non verrà a strappare le radici delle loro iniquità, farà almeno che si guarderanno d'offendere gli occhi e l'orecchie sue. Quanto poi ad alcuni naturali difettuzzi di poco rilievo, come d'essere incivili, indiscreti, stolidi, trascurati, smemorati, frappatori, querelosi, sdegnosi, ingordi, importuni, sonnacchiosi, vantatori, o d'altre così fatte qualità, non solamente s'hanno a sopportare, ma conosco alcuni onesti gentiluomini i quali, mentre che siano fedeli, si compiacciono d'averli o sciocchi o cianciatori o buffoni per loro passatempo.</p></sp>
<sp><speaker>Cavaliere</speaker>
<p>O sciocchezza o piacevolezza ch'ella fosse, si racconta ch'un gentiluomo in Parigi, nell'uscire di casa, impose al servitore ch'andasse a ritrovare un beccaio chiamato David e da lui comperasse delle trippe; ma avendo il beccaio già vendute le trippe, egli andò a trovare il patrone in chiesa, che udiva la predica, e dicendo il predicatore nel punto ch'egli entrava: – Che cosa disse David? –, egli subito rispose: – Che ha vendute le trippe –.</p></sp>
<sp><speaker>Annibale</speaker>
<p>Sono ben anco alcuni patroni che quantunque i servitori li motteggino, se la passano più tosto con piacere che con colera, come colui che chiamando il suo servitore “re de' pazzi”: Piacesse a Dio, – gli rispose egli – ch'io fossi re de' pazzi, ché spererei di comandar una volta a chi può più di me –.</p></sp>
<sp><speaker>Cavaliere</speaker>
<p>Io non potrei già essere così filosofo col mio servitore.</p></sp>
<sp><speaker>Annibale</speaker>
<p>Né io ancora, ma può essere che quel servitore fosse per altro così utile al patrone, che gli tornasse bene il patir da lui qualche puntura. Ma perché tutti i patroni non sono d'animo così rimesso che vogliano così fatti servitori, né tutti li servitori trovano i patroni di così buona pasta che li comportino, diamo forma tale alla conversazione loro, che 'l patrone e 'l servitore possano acconciamente vivere insieme.</p></sp>
<sp><speaker>Cavaliere</speaker>
<p>Questo aspetto da voi con desiderio.</p></sp>
<sp><speaker>Annibale</speaker>
<p>Io primieramente stimo necessario che chiunque desidera essere ben servito, consideri ch'egli ha bisogno dal servitore di tre cose principali, che sono amore, fede e sofficienza. Le quali cose conseguirà il patrone più facilmente di quel ch'egli per avventura s'imagina, mentre che si disponga d'essergli amorevole patrone secondo il comandamento di quel savio che disse: – Ama quelli che tu pasci –. Il che egli sarà costretto di fare, se per la mente rivolgerà che i servitori, se ben servono, sono uomini, anzi nostri coabitatori, anzi nostri umili amici, anzi nostri conservi; e di qui s'avedrà che è cosa onesta il viver con essi umanamente e famigliarmente. Il che facendo inviterà e sforzerà il servitore ad amarlo, e s'accorgerà che colui il quale fu autore di quel detto che tanti nimici abbiamo quanti servitori, volle per avventura accusare i patroni e non i servitori, perché noi non abbiamo i servitori nimici, ma li facciamo.</p></sp>
<sp><speaker>Cavaliere</speaker>
<p>Avvertite che quelli che mettono questa regola in atto provano tutto il contrario e conoscono che non è cosa la quale faccia il servitore più insolente e gonfio che questo lisciargli il pelo. Sapete ben quel proverbio:</p>
<p><quote rend="block">Punge il villan chi l'unge, unge chi 'l punge.</quote></p>
<p>E per me non mi piacque mai il fare il fratello co' servitori. Sono ben contento d'amar chi mi serve, ma non di farli vezzi.</p></sp>
<sp><speaker>Annibale</speaker>
<p>A tutte l'azzioni nostre sono constituite le misure, le quali non s'hanno né a scemare né a trapassare. Io voglio bene che 'l patrone tenga il suo grado, perché facendo il compagno e 'l fratello, come voi dite, col servitore, darebbe segno d'animo vile e indegno di comandare, e d'essere servo co' servi, e ne sarebbe biasimato. Oltre che s'accorgerebbe che la troppa famigliarità genera sprezzamento, onde gli uomini giudiciosi conversano co' servitori con tal discrezione che non li lasciano divenire né troppo superbi né troppo pusillanimi. Ma tanto è che 'l patrone sopra il tutto non dee star sempre in contegno col servitore, perché mostrandogli continovamente il volto austero, né deponendo mai la signoril gravità, non solamente non dà alcun segno d'amore al servitore, ma il lascia in dubbio se 'l suo servire gli sia a grado, e gli fa cader l'ali dell'affezzione.</p>
<p>Se adunque il patrone ha da scoprire la benivolenza al servitore, bisogna ch'egli conosca i tempi e i luoghi a ciò opportuni, e se è lecito così dire, conviene ch'egli abbia due volti in un solo e sappia imitare gli accidenti del sole, il quale scorrendo per lo cielo or presenta il suo aspetto adombrato da sopravegnenti nuvoli, or quelli trappassando ce lo mostra lieto e sereno. E sì come è il dovere che 'l patrone in palese e in presenza degli amici usi il volto della gravità verso i servitori, così è cosa a lui appartenente, quando è ritirato in casa, di mostrar loro non solamente con l'aspetto ma con le parole quella benignità che tanto è loro grata e che tanto gli accende al servire.</p>
<p>E s'egli è uno di quei nobili che abbia servito alcun prencipe, si dovrà ricordare quanto si rallegrino i corteggiani solamente d'una parola graziosa o d'altro favoruccio che gli faccia il signore. E per questo particolarmente ho udito più volte vostro fratello innalzar con le sue lodi infino al cielo la bontà e 'l giudicio di madama la Duchessa sua patrona, affermando che non fu mai prencipe che sapesse meglio farsi servire con rispetto e con amore di quel che fece quella signora.</p></sp>
<sp><speaker>Cavaliere</speaker>
<p>Io ne sono in parte consapevole e so che nonostante la severa maestà ch'ella rappresentava in publico, era privatamente e fuori de' suoi alti affari oltremodo benigna, famigliare e piacevole co' suoi gentiluomini e damigelle; ma quando poi ella veniva nella sala della publica udienza, avereste detto che sì come in un teatro, dove s'aspetta qualche comedia, s'acchetano in un punto mille voci e nasce un subito silenzio al calar della tela che scopre la scena, così al bassar del ciglio di quella signora prestamente risorgeva una tacita riverenza e un amoroso tremore ne' cori de' suoi gentiluomini tutti intenti ad onorarla e ad esseguire i suoi comandamenti.</p></sp>
<sp><speaker>Annibale</speaker>
<p>Eccovi dunque come si possono con dignità carezzare i servitori e acquistar il loro amore; col quale acquisto se ne fa un altro insieme, poiché ne viene in conseguenza la fede, di cui ha tanto bisogno il patrone per utile e onor suo. Ma perché, sì come abbiamo detto, presso all'amore e alla fede vi vuole la sofficienza, io do carico al patrone d'insegnarla al servitore.</p></sp>
<sp><speaker>Cavaliere</speaker>
<p>Voi volete pur ancora che 'l patrone sia maestro del servitore.</p></sp>
<sp><speaker>Annibale</speaker>
<p>Anzi voglio che sia maestro di se stesso con l'apprendere a comandare, perché al saper ben comandare verrà presso il ben servire, né bisogna che 'l patrone si persuada che i servitori l'abbiano a sgravare d'ogni peso, ma li conviene pigliarsi la parte sua del carico e sapere che 'l reggere servitori non è cosa facile, e che quanti più ne avrà, tanto maggiore impaccio sentirà nel dominarli, perché si suol dire che dove sono molti servi sono molte discordie, pochi servigi, niun secreto.</p></sp>
<sp><speaker>Cavaliere</speaker>
<p>In che consiste il ben comandare?</p></sp>
<sp><speaker>Annibale</speaker>
<p>In due cose, l'una delle quali è intorno alle parole, l'altra a' fatti. Quanto alle parole, bisogna ch'egli s'imagini che non vi è alcun servitore così ben prattico nel servire altri patroni, che non gli bisogni pigliar nuove leggi dal nuovo patrone e sapere da lui quel che abbia a fare per aggradirgli, accioché sappia interamente seguir gli ordini, la volontà e i costumi suoi. E però non bisogna ch'egli si persuada che 'l servitore sappia da principio servirlo a cenno, ma gli conviene ordinatamente e distintamente e con pazienza venirgli significando la sua intenzione e usar libere parole, così nel fargli perdere quei costumi che a lui per avventura non piacciono, come nel riformarlo secondo il suo gusto.</p>
<p>E per me, nell'eleggere un servitore mi rivolgerei più volentieri ad uno inesperto, il quale non abbia più servito, che ad un prattico e consumato in molte servitù, perché ordinariamente quei che hanno scopate molte case hanno preso qualche mal abito e sono più maliziosi e difficili da riformare, ma un rozo si scopre più semplice, più docile e più atto a far ogni sorte di servigio, e 'l patrone se ne accheta più nell'animo e si chiama più contento d'averlo fatto suo creato.</p></sp>
<sp><speaker>Cavaliere</speaker>
<p>Io commendo l'opinione vostra, perché è cosa troppo malagevole l'alterar l'abito e i costumi d'uno antico servitore, a cui si cangia il pelo anzi che 'l vezzo, ancora che convenga al patrone, per un pezzo di tempo, l'aver una soda pazienza intorno ad un rozo servitore.</p></sp>
<sp><speaker>Annibale</speaker>
<p>Egli è il vero, ma per aver manco fatica, bisogna avvertire a pigliarlo di buono ingegno e riuscibile.</p></sp>
<sp><speaker>Cavaliere</speaker>
<p>Del buono ingegno d'un nuovo servitore si certificò in un giorno il conte Ettor Miroglio nostro, il quale essendogli una mattina di buon'ora capitato alla sua stanza in Corte Vecchia di Mantova uno de' suoi uomini di Moncestino per acconciarsi a servirlo, ebbe a caro la venuta sua, perché in quel punto gli conveniva spedire alla volta di Milano un altro suo servitore. Onde dopo l'aver fatto spazzare a costui le stanze, gli comandò che apparecchiasse la tavola. Il che egli fece, e nonostante che 'l Conte mangiasse solo quella mattina alla sua camera, egli pose in tavola due tondi e acconciò due seggi uno dirimpetto all'altro: di che il Conte non fece motto, ma parendogli d'aver compreso il pensiero del servitore, stette aspettando il fine del giuoco. Messa adunque la tavola e fattosi dar l'acqua alle mani andò a sedere. Il che non così tosto fece, come il servitore, lavatesi anch'egli le mani, andò a sedervi all'incontro; né per questo il Conte, che è di natura piacevole, come sapete, volse dir altro. Ma avendo costui mangiati alcuni bocconi, e parendogli che 'l Conte potesse aver sete, gli disse: – Patrone, quando vorrete bere, non abbiate rispetto a comandarmi –. Di che sopravenne tanto riso al Conte che 'l gocciolone, accortosi del suo fallo, gli portò bere, né più tornò a tavola. E come prima fu ritornato l'altro da Milano, il Conte rimandò questo a casa, essortandolo che tornasse a servire a' giumenti.</p></sp>
<sp><speaker>Annibale</speaker>
<p>Questo nostro terreno produce veramente degli uomini goffi e inetti alla servitù.</p></sp>
<sp><speaker>Cavaliere</speaker>
<p>La goffezza loro, se non m'inganno, è cagionata dalla poca residenza che qui fanno le corti de' prencipi, dove sogliono affinarsi i servitori, oltre che la natura nostra è tale che lasciamo domesticar con noi i nostri servitori più di quel che s'usi altrove, né ci diamo molto pensiero di farci servire con maestà, con politezza e con riverenza. Onde avviene che i servitori nella favella e ne' costumi si mantengono rozi e inetti.</p></sp>
<sp><speaker>Annibale</speaker>
<p>Quanto a' nostri servitori possiamo consolarci, che dove mancano in questa civilità e politezza, suppliscono poi con una certa fede e lealtà che non si truova così facilmente in tutti gli altri.</p></sp>
<sp><speaker>Cavaliere</speaker>
<p>Così è, e so che 'l Duca mio si tiene ben servito di quei pochi servitori del Monferrato che sono presso di lui, perché conosce che, senza far punto lo schiffo, lo servono con affezzione e con diligenza, e vi pongono la schiena e, per finirla, sono più utili che pomposi.</p></sp>
<sp><speaker>Annibale</speaker>
<p>Conosciamo adunque, per tornare a proposito, che 'l patrone il quale vuole essere ben servito, non dee far carestia di parole così nel comandare chiaramente ciò che vuole come nell'insegnargli amorevolmente ciò che non sa e correggerlo umanamente in quel che pecca.</p>
<p>Ora che abbiamo detto quali deono essere i comandamenti del patrone intorno alle parole, ci resta a ragionare di quelli che consistono in fatti. Comanda il patrone in fatti al servitore sempre ch'egli con l'essempio e con l'opere sue l'invita ad imitarlo; e però s'egli desidera che 'l servitore sia ardente ne' suoi servigi, bisogna ch'egli operando si mostri tale, assicurandosi che non è cosa che più risvegli i servitori che la diligenza del patrone. Sì come per l'opposito è cosa impossibile che siano diligenti i servitori del patron negligente. E però si dice per comun proverbio che l'occhio del patrone ingrassa il cavallo. Sì come dimandato un filosofo qual letame fosse più utile a' campi, rispose: – I passi del patrone –. Onde egli ha da sperare che parerà loro picciola fatica, mentre veggano lui in simili o altri essercizii occupato, e si può anco aspettare che sì come nelle cose lodevoli, così nelle vergognose abbiano a seguire le sue pedate ed essere partecipi de' suoi vizii.</p>
<p>Comanda anco il patrone al servitore quando sa usare l'autorità sua in modo che vien servito più ad un cenno di quel che siano gli altri patroni con le parole ingiuriose o minaccievoli, con le quali fanno tremare tutta la casa, non sapendo, come disse un poeta:</p>
<p><quote rend="block">Che gran forza è nascosta in dolce impero.</quote></p>
<p>E però guardinsi di contravenire quella sentenza: non volere a guisa di leone mettere in scompiglio i tuoi domestici e opprimere i tuoi soggetti.</p>
<p>Quando poi il patrone conoscerà d'avere con questi mezi conseguito l'amore, la fede e la sofficienza del servitore, sarà suo ufficio d'attendere a conservarselo: al che fare non vi è cosa più efficace che l'usargli cortesia, così nell'aiutarlo ne' travagli e non sdegnar di visitarlo nelle infermità, come nel donargli, a luogo e tempo, di quelle cose almeno le quali sono di poco costo al patrone e di gran beneficio al servitore.</p>
<p>Il quale non si sente obligato al patrone per la spesa e per lo salario, poiché sono di patto e per iscontro delle sue fatiche, ma ben se gli sente obligato di quanto gli porge per segno di gratitudine e di cortesia.</p>
<p>E s'inganna grandemente quel patrone il qual crede che 'l suo servitore, o nobile o ignobile, gli serva per la sola mercede, senza altra aspettazione: e perciò pensi di rimunerare il buon servitore e tenerlo presso di sé come cosa rara, ricordandosi che 'l servitore è parte ad un certo modo del patrone, e che non vi è alcuna possessione migliore in questa vita che 'l buon servitore. Onde è scritto: se hai un fedel servitore, sia a te quasi l'anima tua.</p>
<p>Né ha a sdegnare il patrone d'ascoltare le sue ragioni, di consigliarsi talora con lui e governarsi conforme al suo fedel parere, posciaché non sono mancati de' servitori che hanno più giovato alla casa de' patroni di quel ch'abbiano fatto i fratelli o figliuoli loro.</p>
<p>E per finirla, egli ha da conversare con lui famigliarmente e ricordarsi di trattare i suoi inferiori come egli vorrebbe essere trattato da' suoi maggiori. Al che avendo riguardo, fuggirà l'abominevol vizio dell'ingratitudine, e secondo ch'egli verrà crescendo in fortuna, accrescerà lo stato del servitore, e non mancherà, oltre alla promessa mercede, di riconoscere con liberal mano, secondo le sue forze, la lunga e fedel servitù da lui ricevuta.</p>
<p>Ma spediamoci ad un tratto e ricordiamo al patrone ch'impari a portarsi verso il servitore in quel modo che gli insegna il Vangello, con l'essempio dell'amorevolissimo centurione.</p></sp>
<sp><speaker>Cavaliere</speaker>
<p>A quel ch'io veggo, voi avete con questi modi instrutto in un punto il patrone e 'l servitore, tuttavia mi piacerebbe che al servitore imponeste qualche particolar carico.</p></sp>
<sp><speaker>Annibale</speaker>
<p>Al servitore impongo il carico d'apprendere il sentimento di quello antico proverbio:</p>
<p><quote rend="block">Il fare il letto al cane è gran fatica.</quote></p>
<p>Ed è che sì come non si sa da qual lato il cane si voglia coricare, mentre ch'egli si va girando per coricarsi, così non si sa qual servigio si possa far acconciamente al patrone nella varietà del suo gusto. E perciò essendo così delicata la natura del patrone, egli si ha da proporre infinite fatiche nel servirlo, con le quali a pena gli potrà sodisfare. Ma avvertisca di non incorrere nel commune errore de' servitori, i quali a guisa delle scope nuove che mondano bene la casa, servono con diligenza da principio e poi si rallentano.</p>
<p>Questo non è il modo d'acquistar grazia, e 'l premio non è di colui che comincia, ma di chi persevera, e si ha da presupporre il servitore che 'l patrone sta aspettando ch'egli più tosto s'accenda che intepidirsi nel servire.</p>
<p>Si disponga oltre ciò di ridurre tutti i suoi pensieri e costumi sotto quelli del patrone, e di legare l'asino dove egli vuole, senza alcuna contradizzione, perché non è cosa che più dispiaccia all'uomo che 'l vedersi far contrasto da chi gli dee ubidire.</p>
<p>Né si persuada d'occupare la grazia del patrone con adulazione né con finte maniere, ma li serva e ubidisca con simplicità di cuore, perché dalla infedeltà delle parole si prende argomento della infedeltà dell'opere, di che il patrone sta in continovo sospetto. E si ricordi che al servitore fa più bisogno il sapere che 'l parlare.</p>
<p>Ma più tosto si scordi ogn'altra cosa che questa: cioè di servire fedelmente non per tema della possanza del patrone, ma per debito suo, imitando quel servitore di buona mente il quale, dicendogli uno: – S'io ti piglio al mio servigio, sarai uomo da bene? –; Sì,– rispose – ancor che non mi pigliate –.</p>
<p>E perché serve per nulla chi non è grato, né vi è maggior doglia che 'l servire e non aggradire, quando dopo certa prova conosce di non poter conformarsi col gusto del patrone, cerchi più tosto di uscire di casa sua con buona grazia, che di starvi con mala sodisfazzione. E quando conosce d'averla acquistata, si chiami contento, e dica nel suo cuore: – Beato chi serve a' beati –, e fugga le nuove servitù, ricordandosi di quel volgar detto che le pietre le quali vanno rotolando, non pigliano ruggine.</p>
<p>Infine non manchi d'amore, di riverenza, di fede, di vigilanza, di politezza, di prontezza, di secretezza, e non stimi la propria vita in servigio del patrone; e seguendo il commun detto, o serva come servo, o fugga come cervo.</p></sp>
<sp><speaker>Cavaliere</speaker>
<p>Or mi soviene che non è stato per avventura ordinato come doveva il nostro discorso, poiché abbiamo ragionato della conversazione de' patroni privati con servitori infimi, dove s'aveva prima a trattare della conversazione tra 'l prencipe e 'l corteggiano.</p></sp>
<sp><speaker>Annibale</speaker>
<p>Già noi dicemmo ieri che i prencipi non hanno bisogno de' nostri raccordi, e però non accade insegnare loro il modo di conversare con la lor famiglia, perché si reggono nelle loro corti con dignità, con pace e con silenzio, né si sentono per l'aria voci ingiuriose e incivili contra i servitori, né si veggono quei disordini che communemente regnano nelle case de' privati, né insomma patiscono alcun difetto.</p></sp>
<sp><speaker>Cavaliere</speaker>
<p>Poiché non volete (che che ne sia cagione) dar forma del conversare al prencipe con la sua famiglia, non vi dispiaccia almeno di darla a' suoi servitori, accioché sia compiuto il nostro discorso.</p></sp>
<sp><speaker>Annibale</speaker>
<p>Oltre ch'egli si fa tardi e che son chiamato alla cura degli infermi, voi sapete che ci è stato levato questo impaccio dalla polita penna di chi formò perfettamente il corteggiano.</p></sp>
<sp><speaker>Cavaliere</speaker>
<p>Veramente quel cavalier con la felicità di quest'opera s'acquistò immortal fama, né ha lasciato che desiderare intorno all'ufficio del corteggiano. Ma con tutto ciò io vorrei che non vi partiste punto dallo stile del diligente medico, il quale nonostante le ricette degli altri medici, non lascia di darne anch'egli una di sua mano all'infermo.</p></sp>
<sp><speaker>Annibale</speaker>
<p>Son contento, e nonché una, ma due ne lascio. E perché sarebbe un far torto a' nobili il proporre loro quei semplici volgari, l'amor, la fede, la diligenza e l'osservanza dovuta a' prencipi, io do per rimedio al corteggiano che essendo il prencipe, come dicemmo ieri, un Dio terreno, non cessi di fargli sempre, come a cosa sacra, i dovuti onori. E si ricordi che ricusando gli Ateniesi di dare i divini onori ad Alessandro, fu udita questa voce, benché poco cristiana: – Avvertite che mentre guardate il cielo non perdiate la terra –. Questo è il primo rimedio. Il secondo è composto di due medicamenti ch'io ho cavati dal ricettario d'un valente filosofo, dell'uno de' quali o d'amendue volendosi servire il corteggiano, si conserverà lungamente la grazia del prencipe. I medicamenti sono l'astinenza o le vivande condite col zuccaro.</p></sp>
<sp><speaker>Cavaliere</speaker>
<p>Dichiaratemi un poco meglio questi rimedii.</p></sp>
<sp><speaker>Annibale</speaker>
<p>Io ve li dichiaro con questi due versi:</p>
<p><quote rend="block"><lg><l>Il corteggian 'nanti al signore o taccia,</l>
<l>o sia presto a dir cosa che gli piaccia.</l></lg></quote></p></sp>
<sp><speaker>Cavaliere</speaker>
<p>Oh come sono brievi l'ore de' piaceri. Io non pensava già che fosse così tardi. Or io aspetterò che presso alle delicate vivande che m'avete fatto gustare in questi tre giorni, vi contentiate domani di venire a confermarmi lo stomaco col suggello di quel convito che già m'avete promesso, accioché io con questo zuccaro in bocca me ne ritorni posdomani al Duca mio, il quale con sue lettere mi richiama per cosa importante.</p></sp>
<sp><speaker>Annibale</speaker>
<p>Io mi troverò qui domani non già per dar a voi il zuccaro, ma per ricevere io l'assenzo della partita vostra, la quale vi concedo che malamente sosterrei senza la speranza che m'avete data del vostro brieve ritorno.</p></sp>
<sp><speaker>Cavaliere</speaker>
<p>Io non dubito punto che non abbiate qualche piacere della mia presenza, poiché mi conoscete osservatore delle vostre singolari virtù. Ma potete ben credere che tanto maggiore è il piacere ch'io sento della presenza vostra, quanto maggior bisogno ha l'infermo del medico che 'l medico dell'infermo. E non voglio già dire ch'io abbia più bisogno di voi per risanarmi, ma sì bene per conservarmi la sanità, la quale conosco d'avere per opera vostra interamente conseguita.</p></sp>
<sp><speaker>Annibale</speaker>
<p>Ho conosciuto molto bene dai ragionamenti di questi tre giorni che voi sete più medico che infermo.</p></sp>
<sp><speaker>Cavaliere</speaker>
<p>Voi sapete che in questa mia infermità io usava la solitudine per rimedio, e che per me non rimaneva ch'io non morissi innanzi al tempo, onde m'avete fatto riconoscere questo errore col quale io fabricava a me stesso la sepoltura, e facendomi chiaro che la conversazione è la vera medicina di così fatte indisposizioni, m'insegnaste a scegliere le buone dalle pessime conversazioni, e mi riduceste a memoria le maniere generali che convengono a tutti, e le particolari che convengono a ciascuna sorte di persone nel conversare non meno fuori di casa che in casa: dalla qual medicina sentendomi ora, la vostra mercè, risanato l'animo, posso dir anco d'aver racquistata la salute del corpo.</p></sp>
<sp><speaker>Annibale</speaker>
<p>Io conosco di non aver compiutamente sodisfatto né a voi né a me con questi discorsi, ma so bene che non v'ingannate nel confessare che all'infermità dell'animo giovi la civil conversazione, percioché non vi è cosa al mondo che ci informi più di sapere e di buoni costumi, e che più ci sproni al bene e ritiri dal male che la compagnia degli uomini buoni e virtuosi. Né v'ingannate anco che dalla salute dell'animo risulti bene spesso quella del corpo, perché il nostro Galeno afferma che i vizii dell'animo generano spesso infermità del corpo e ch'egli ha risanati molti infermi con aver ridotti i movimenti degli animi loro alla debita misura. Ma perché io nella cura degli animi infermi non ho tutta quella prattica che mi converrebbe, e conosco d'aver anch'io bisogno di medicina, verrò domani a raccontarvi i giuochi e discorsi di donne e cavalieri che mi ricercate, da' quali caveremo amendue, come spero, un ottimo licore per intera salute e confermazione degli animi nostri.</p></sp>
<sp><speaker>Cavaliere</speaker>
<p>Io v'aspetterò con desiderio incredibile,ai prego, abbracciandovi strettamente, che v'affrettiate per trovarvi qui domani un poco più per tempo che non faceste oggi.</p></sp>
<sp><speaker>Annibale</speaker>
<p>In questo abbracciamento ho sentito, non so come, rapirmi il cuore, e bisognerà bene che mi lasciate il vostro in cambio fin ch'io vi rivegga.</p></sp>
<sp><speaker>Cavaliere</speaker>
<p>Io non fui mai sconoscente. Andate pure, che d'onde è uscito l'uno è entrato l'altro. </p></sp></div1>
<div1 type="sezione"><head>LIBRO QUARTO</head>
<argument><p>Si rappresenta la forma della civil conversazione con l'essempio d'un convito fatto in Casale, con l'intervenimento di dieci persone.</p></argument>
<sp><speaker>Cavaliere</speaker>
<p>Io stimo, signor Annibale, che possa dire d'aver piena contezza delle cose colui che per scienza le intende e per prova se ne assicura, onde mi sarà lecito il dir francamente ch'io sono ormai certo de' grandi e maravigliosi frutti che nascono da questa civil conversazione, posciaché non solamente avete disposto il mio intelletto a farsi capace delle ragioni da voi sopra ciò assegnate, ma dalla vostra graziosa compagnia io sento in me medesimo consumati gli umori della solitudine, in sì fatta maniera ch'io posso quasi dire d'aver conseguito quel che desiderava il Profeta, cioè un cuor mondo e un diritto spirito nelle mie viscere, di che non potrei dire quanto io mi chiami lieto e contento. Ma con tutto ciò temo, a guisa di convalescente, di qualche ricaduta, e mi par di vedere che non così tosto io sarò con la persona disgiunto da voi, come io diverrò più solitario di quello ch'io sia stato per l'adietro. Perché con l'eccellenza de' vostri soavi ragionamenti voi avete renduto il mio gusto così delicato che tutte l'altre conversazioni mi parranno insipide e stomachevoli, dal che sarò costretto di ridurmi alla mia prima forma di vivere.</p></sp>
<sp><speaker>Annibale</speaker>
<p>Sì come voi sapete, onoratissimo signor Cavaliere, che non per mezo de' miei discorsi, ma per virtù delle vostre sottili dimande e gagliarde contese avete scoperte le ragioni e i fondamenti della civil conversazione, così io so che con le vostre gentili e amabili maniere m'avete costretto, conversando con voi, a dimostrarvi fuori per gli occhi e per la fronte tutto l'affetto del cuor mio. Laonde se per scienza e per isperienza avete conseguito il frutto della conversazione, la cagione è nata da voi e tutto l'onore a voi se ne dee. Ma non voglio già credere che la lontananza nostra abbia a farvi ricadere nel male della solitudine, come mostrate di dubitare, perché io so quanto sia a' cavalieri vostri pari raccomandata fra l'altre virtù la perseveranza; né dubito punto che non siate per seguire l'essempio di quelle donne che vogliono passare alle seconde nozze con speranza di passare o dal male al bene, o dal bene al meglio. Onde se avete sentita qualche noia dalla mia conversazione, desidererete essere ristorato dalla conversazione altrui, e se ne avete preso qualche poco di piacere, come pur m'accennate, si risveglierà nel cuor vostro un'ardente voglia di conoscere e pratticare quelle persone le quali vi possono di gran lunga recar maggior consolazione di quel ch'io abbia fatto, e (per dirla in un fiato) quantunque voleste, non potrete, e quantunque potreste, non vorrete fuggire la conversazione.</p></sp>
<sp><speaker>Cavaliere</speaker>
<p>Io non voglio spendere più parole in questa contesa, perché ho già fatto proponimento di conversare oggi con esso voi più con l'orecchie che con la lingua, sì che me ne starò con silenzio aspettando che m'atteniate la promessa intorno a' conviti dell'anno passato.</p></sp>
<sp><speaker>Annibale</speaker>
<p>Poiché io principalmente per questo effetto sono venuto oggi a voi, eccomi pronto a sodisfarvi, dicendovi che nella Grecia, sì come voi sapete, fiorirono già i più saggi uomini del mondo, dalle cui memorabili carte si traggono infiniti ricordi ed essempi per instruzione del vivere nostro. Io adunque, che talora mi sono dilettato di dare qualche occhiata agli scritti loro, ho ritenuto nella mente se non le parole almeno il concetto d'uno di quei valentuomini, il quale veggendo il mondo andare a rovescio, cioè innalzare i viziosi e deprimere i virtuosi, affermava che se Iddio gli avesse detto: – Dopo morte tu risusciterai e sarai o cane o pecora o becco o uomo o cavallo, o altra cosa che più ti aggradi –, avrebbe consentito d'essere più tosto ogn'altra cosa che d'essere uomo, sapendo egli che fra tutti gli animali all'uomo solo toccano indegni favori e indegni disfavori. Perché un buon cavallo è governato con più diligenza ch'un altro, un buon cane è più pregiato ch'un cattivo, un bel gallo è pasciuto con particolar cibo, e 'l generoso è superiore al vile. Ma all'uomo non giova punto l'esser buono, nobile e generoso, perché il primo onore si dà all'adulatore, il secondo al calunniatore, il terzo al traditore, e successivamente trovano luogo i tristi e mal viventi, onde conchiude che sarebbe stato meglio per lui divenire asino, ch'essendo uomo vedere gli scelerati vivere con più commodo e con più riputazione di lui. Ora vi dimando quel che vi paia di questa sentenza.</p></sp>
<sp><speaker>Cavaliere</speaker>
<p>A me pare ch'ella così espressamente narri l'effetto, come tacitamente inferisce la cagione, conciosiacosaché 'l raccontare così fatti abusi non è altro ch'un volere biasimare quei prencipi, i quali avendo alterato il gusto, s'acconciano ad aggrandire i rei e abbassare i buoni. Ora io dimando a voi a qual fine abbiate dirizzata questa sentenza.</p></sp>
<sp><speaker>Annibale</speaker>
<p>Non ad altro fine che ad onorare l'illustrissimo signor Vespasiano Gonzaga, le cui virtù, più singolari che rare, se fossero communi a tutti gli altri prencipi, non avrebbono oggidì luogo fra noi i già raccontati abusi, percioché egli per tutto il tempo che si fermò in questa città non attese ad altro più che a mostrarsi non meno amatore de' buoni che sprezzatore de' malvagi. E però a quell'ore che gli avanzavano da' suoi alti affari e da' privati studi, visitava alcuna volta quelle case dove si facevano oneste e virtuose raunanze. E perché il darvi conto di tutte le giornate secondo la relazione del cavalier Bottazzo sarebbe opera di lunghissimo tempo, io m'eleggerò solamente i discorsi e giuochi che si fecero una sera del verno passato in casa della signora Caterina Sacca dal Ponte. Dove essendosi ridotto il signor Vespasiano, invitato a cena, e avendo seco il signor Ercole Visconte, trovò, oltre alla signora Caterina, la signora Giovanna Bobba, la signora Lelia Sangiorgio, la signora Francesca Guazza, vostra cognata, il cavalier Bottazzo, il signor Giovanni Cane, il signor Guglielmo Cavagliate e 'l signor Bernardino, marito della signora Giovanna. Le quali persone per gentilezza, per virtù e per costumi tengono onoratissimo grado.</p>
<p>Onde all'apparire del signor Vespasiano, levatasi in piedi tutta la compagnia e presentatogli un seggio, egli comandò a tutti che insieme con lui sedessero. Il che fatto serbarono tutti per buona pezza un tanto silenzio, che diedero occasione al signor Vespasiano di dire ch'egli pensava d'essere venuto alla conversazione, ma che s'accorgeva d'essere in solitudine. Alle quali parole guardandosi l'un l'altro e serbandosi tuttavia silenzio, egli dirizzatosi in piedi e fatta riverenza alla compagnia prese licenza, soggiungendo che se n'anderebbe per lasciare campo di continovare i loro ragionamenti, i quali conosceva d'aver interrotti.</p>
<p>Ma subito la signora Caterina: – Come può, – disse – signor mio, cadere questo pensiero nel cuore vostro, se io studiosamente ho invitata questa compagnia perché troviate qualche gusto nella cena che ora faccio apprestare? –.</p>
<p>Allora il signor Vespasiano: – S'io non voglio partire per la cagione detta, io debbo partire almeno per quest'altra, che non avendo la cena a passare il numero di nove convitati, e trovando io il numero già compiuto, bisogna ch'io me ne vada come persona soverchia –.</p>
<p>A cui il signor Giovanni Cane: – Avendosi a rifiutare quel ch'è soverchio, sarà bene che Vostra Eccellenza resti e vada fuori il cane inutile, che sono io –.</p>
<p>E facendo egli vista d'andarsene, il signor Vespasiano lo ritenne e volle che tutti si rimettessero ne' loro seggi, e poi volgendosi al signor Giovanni: – Se in questa compagnia – disse – vi fosse qualche cane fiero e mordace, io loderei bene che fosse mandato fuori, perché non ci offendesse, ma qui non veggo se non pace, amore e concordia, e voi sete così grazioso e fedel cane, che meritate dalla signora Caterina ben da cena e da noi tutti molte carezze, perché siate sicura guardia di questa compagnia –.</p>
<p>– Io potrei bene abbaiare, – replicò egli – ma ch'io morda né faccia presa, non temano punto queste donne, conciosiaché ormai per la vecchiaia non ho quasi più denti in bocca né forza nell'unghie –.</p>
<p>Qui risero tutti, e volgendosi il signor Vespasiano alla signora Lelia, le dimandò quel che le paresse della licenza dimandata dal signor Giovanni. La quale rispose che non consentiva, per la parte sua, ch'egli se n'andasse. Dimandate anco la signora Caterina e la signora Giovanna del parere loro, si conformarono alla signora Lelia, e venendo alla signora Francesca, ella disse: – Io non so per qual cagione si cerchi d'escludere né il cane né altri fuori di casa, poiché la compagnia non eccede il numero di nove. E se mi perdonate, io dirò che nel contarne dieci offendete la maestà di Dio, perché voi separate quelli ch'egli ha congiunti, e fate due del signor Bernardino e della signora Giovanna, i quali in virtù del matrimonio sono un solo –.</p>
<p>Fu da tutti comendata questa cristiana aritmetica, ma non perciò rimase il signor Vespasiano di ricercarne il voto del cavalier Bottazzo, il qual rispose: – Si suol dire che facilmente si truova il bastone per dare al cane, ma qui mi pare che facilmente si truovi il rimedio per salvare il cane, sì che non sia escluso da questa conversazione. E sì come si racconta che essendo detto al leone che nel suo essercito non stava bene né l'asino né la lepre, essendo quello da poco e questa timida, egli rispose che né l'uno né l'altro sarebbe stato inutile, perché l'asino avrebbe servito di trombetta e la lepre di corriere, così ora Vostra Eccellenza, per trattenere il cane a questo convito, afferma ch'egli sarà la guardia di noi tutti. Dopoi la signora Francesca l'ha difeso col numero di nove. Ora io non resto anco di difenderlo col numero di dieci, perché se bene i conviti sono ristretti al numero delle Muse, è però lecito ad accettare un convitato di più, il quale tenga il luogo d'Apollo e rappresenti la maestà sua, e dia forma e leggi alla conversazione. Per la qual cosa io stimo non solamente non doversi escludere alcuno da questa perfetta compagnia, ma convenirsi creare un signore, al cui cenno ella abbia a governarsi –.</p>
<p>Qui il signor Guglielmo: – Sarebbe fatica soverchia il volere creare un nuovo signore, poiché ne abbiamo uno già creato, e mi contenterò per la parte mia d'ubidire all'illustrissimo signor Vespasiano –.</p>
<p>– No, no, – disse il signor Vespasiano – fate pur conto che i miei titoli siano restati a casa e che qui non vi sia altro che Vespasiano uomo privato come gli altri, e si provi a cui toccherà in sorte l'esser re o reina di questa raunanza –.</p>
<p>Il che detto, volle che si mettessero le sorti, e dato di piglio ad un Petrarca che a caso era sopra la tavola, propose che ciascuno si eleggesse un verso del primo sonetto che nell'aprir il libro gli verrebbe avanti alla facciata destra, e colui o colei a cui toccherebbe un verso di quel sonetto più appropriato al reggimento e alla signoria, fosse creato re o reina. Onde avendo tolto chi il primo, chi il secondo, chi il terzo e chi un altro verso, egli aperse il libro, e venutogli avanti quel sonetto che comincia:</p>
<p><quote rend="block">Oimè il bel viso,</quote></p>
<p>fu dichiarata reina la signora Giovanna, in virtù del settimo verso da lei eletto, che dice:</p>
<p><quote rend="block">Alma real dignissima d'impero.</quote></p>
<p>Di che tutti mostrarono infinita allegrezza, perché oltre ch'ella con la sua prudenza sarebbe atta a governar regni e imperi, vi rappresenta anco esteriormente una così eccellente bellezza nel viso e una tanto real grandezza nell'aspetto, che par quasi che tacendo chiami, inviti e costringa ogni cuore, quantunque fiero, ad umiliarsi e a renderle perpetua ubidienza. A lei dunque furono renduti i debiti onori e lasciato il carico di reggere e governare a sua voglia quella compagnia.</p>
<p>E con tutto che per l'altezza di questa dignità ella rimanesse piena di maraviglia, non perciò fu occupata la virtù del franco e invitto animo suo, sì come ne diede manifesto segno con queste parole: – S'egli è il vero che dove manca la prudenza quivi abondi la fortuna, non avrà alcun di voi, gentilissimi spiriti, né a maravigliarsi, né a portarmi invidia, perché io, indegna di conseguire per meriti e per elezzione questa corona, l'abbia così a caso e in sorte conseguita. Laonde sarà ufficio vostro di rallegrarvi che avendo in questa occasione la fortuna a voi tutti voltate le spalle e a me sola il viso, si sia in un punto scoperto il valore vostro e l'indegnità mia. E potete anco rallegrarvi che richiedendo il luogo e 'l tempo presente soggetti pieni di spensieratezza e voti di speculazione, avrete una reina che non saprà né dimandarvi né comandarvi cosa discordante da una privata e famigliar conversazione, sì come tosto v'accorgerete –.</p>
<p>A questo ragionamento non fu risposto con altro che col tacere e con lo ammirare la singolar modestia sua, la quale avendo eletti giudici delle contese il signor Vespasiano e 'l cavaliere Bottazzo, così tornò a ragionare: – Se ben mi ricorda, il signor Vespasiano ebbe a dire, nell'entrare qui dentro, che pensando d'abbattersi nella conversazione, aveva trovata la solitudine. A me dunque piacerebbe che da queste parole si pigliasse occasione d'introdurre fra noi un giuoco di solitudine, col quale si formasse un ritratto della vita solitaria. E perché io conosco voi, signor Giovanni, non meno ingegnoso che piacevole, a voi impongo il carico d'instituire il giuoco e agli altri di seguitarlo –.</p>
<p>– Poich'io non posso né debbo – rispose il signor Giovanni – far contrasto a' comandamenti di tanta Reina, daremo forma al giuoco della solitudine, col fare elezzione ciascuno di noi d'un luogo convenevole alla vita solitaria, assegnando la cagione che ci avrà mossi a ridurci in solitudine e confermandola con qualche proverbio o altra sentenza. Il che fatto, sarà ufficio vostro, signori giudici, di dichiarare qual di noi avrà con migliore intenzione eletta la solitudine. E colui o colei resterà senza obligo di rispondere ad alcuna questione. Gli altri poi resteranno nella lor solitudine, e volendone uscire, saranno tenuti a rispondere convenevolmente alle dimande che da' giudici saranno loro fatte. Io adunque aspettando che ciascuno di voi, secondo l'ordine di questo cerchio, seguiti il giuoco, entro il primo a così dire: perché io non abbia, conversando, a bruttarmi l'anima de' vizii altrui, io me ne vado alla solitudine del mio podere nominato Borromeo, dove mi conformerò con quel detto:</p>
<p><quote rend="block">Meglio è esser sol che male accompagnato –.</quote></p>
<p>A cui seguì la Reina: – Perché la cupidigia del regnare e d'aggrandire il mio reale stato non mi stimoli a tiranneggiare i miei sudditi e acquistarmi perpetuo biasimo, io me ne vado a far vita privata e abietta nella solitudine d'un deserto, standomi quivi sicura che chi s'umilia in terra sarà essaltato in cielo –.</p>
<p>E 'l signor Guglielmo: – Perché io non lasci alcuna occasione alla mia donna di dubitare ch'io non sia fedele e secreto amante, io mi riduco alla solitudine d'una inabitata torre, dove le farò conoscere che non fu al pari di me</p>
<p><quote rend="block">Passer mai solitario in alcun tetto –.</quote></p>
<p>Poi la signora Francesca: – Perché io non abbia con invidia e con sospiri a rimirare nel viso d'alcune donne quella eccellenza di bellezze e di grazie delle quali è stato il cielo a loro liberale e a me avaro, io mi ritiro alla solitudine delle tenebre, dove riconoscerò quanto sia vero quel detto:</p>
<p><quote rend="block">S'occhio non mira, cuor non sospira –.</quote></p>
<p>E 'l signor Ercole: – Perché io abbia così ad onorar la mia donna con penna e inchiostro, come l'onoro con la lingua e col cuore, io me ne vado alla solitudine del mio camerino, dove farò sì che lodata</p>
<p><quote rend="block">Sarà, s'io vivo, in più di mille carte –.</quote></p>
<p>Allora la signora Lelia: – Perché questi bugiardi poeti con dolci lodi e con pietose rime non m'addormentino la ragione e risveglino i sensi, io chiudendo l'orecchie alle loro ciancie, mi ritiro tutta nella solitudine di me stessa per fare come aspido suole:</p>
<p><quote rend="block">Che per star empio il canto udir non vuole –.</quote></p>
<p>E 'l signor Bernardino: – Perché io abbia a perdere in tutto la memoria d'una ingrata donna, io me ne vado alla solitudine del monte Olimpo, dove farò prova s'egli è vero quel proverbio:</p>
<p><quote rend="block">Lontan dall'occhio, lontan dal cuore –.</quote></p>
<p>E la signora Caterina: – Perché io abbia a distruggere la carne ed edificar lo spirito, io mi riduco a finire i miei giorni nella solitudine d'un santo monastero, dove tutta rivolta a Dio riconoscerò:</p>
<p><quote rend="block">Che quanto piace al mondo è breve sogno –.</quote></p>
<p>Poi che nel modo raccontato ciascuno s'ebbe proposta una solitudine, ecco il signor Vespasiano che volgendosi al Cavaliere: – A noi sta ora – disse – il giudicare qual di loro si sia con migliore spirito ritirato in solitudine –.</p>
<p>A cui il Cavaliere: – Perché la frettolosa sentenza dà segno di giudice temerario, bisognerà prima per onor nostro masticarla bene, accioché non le si possa dar nome di cruda e indigesta –.</p>
<p>– Dunque – soggiunse il signor Vespasiano – se l'abbiamo a masticare, facciasi portar da cena, e mentre che tra noi due l'anderemo masticando, questi nostri solitarii se ne staranno in digiuni e orazioni nella lor solitudine, la quale sia sempre in salute dell'anime loro –.</p>
<p>Allora la Reina: – Non la pigliate per questo verso, signori giudici, perché ancora noi vogliamo cenare e udirvi leggere il nostro processo; e sapete bene che 'l signor Giovanni non ha proposto in questo giuoco né orazioni né digiuni –.</p>
<p>Queste parole furono confermate da tutti gli altri e principalmente dalla signora Caterina, alla quale il Cavaliere: Voi volevate – disse – poco fa andare a mortificare la carne e finire i vostri giorni in un monastero, e ora volete cenare con essi noi? –.</p>
<p>Ed essa: – Io non mi pento di voler andare al monastero, ma bisogna pure che avanti alla quaresima si faccia il carnevale, onde basterà ch'io vi vada domani. E poi sapete che 'l digiuno comincia la mattina e non la sera –.</p>
<p>E 'l signor Giovanni: – Voi vorreste rompere il mio giuoco nel mezo, ma bisogna finirlo avanti cena. E però non mettete più indugio alla sentenza, dopo la quale avete a movere le questioni a ciascuno di noi, accioché con le nostre risposte abbiamo ad uscire di solitudine e cenar ancora noi –.</p>
<p>A questo detto levati in piedi e ritirati da parte i giudici e conferiti insieme i loro voti e le dimande che s'avevano a fare, conchiusero primieramente e dichiararono che la proposta della signora Caterina trappassava il merito di tutte l'altre, onde fu cavata fuori di solitudine senza farle altra dimanda</p>
<p>Dopoi rivolti alla Reina: – Se volete – dissero – uscire del vostro deserto, spiegateci prima con qual intenzione un certo pittore ritrasse Amore con un pesce in una mano e un fiore nell'altra –</p>
<p>A' quali rispose: – Per significare ch'egli signoreggia la terra e 'l mare –</p>
<p>Poi fattisi innanzi alla signora Lelia le dissero che non sperasse d'uscir della sua secreta solitudine, se non dichiarava il misterio di quell'amante che disse alla sua donna: – Io sono senza Dio, senza voi e senza me –</p>
<p>A' quali essa: – Sono senza Dio perché non adoro lui ma voi; sono senza voi perché non vi ho; sono senza me perché voi m'avete –</p>
<p>Quindi vennero alla signora Francesca dicendole che non pensasse d'uscire dalle tenebre, se non dava loro a conoscere in qual modo si possa insieme veder una cosa e non vederla. A' quali essa: Tosto il saprete se chiudendo un occhio mi guarderete con l'altro, perché non mi vedrete col chiuso e mi vederete con l'aperto –</p>
<p>Liberata la signora Francesca, fu dimandato al signor Giovanni che per tornarsene dal suo Borromeo rispondesse qual cane, qual gallo e qual servitore siano meglio pasciuti di tutti gli altri. Ed egli: – Il cane del beccaio, il gallo del mugnaio e 'l servitore dell'oste –.</p>
<p>Al signor Bernardino fu detto che se voleva scendere dal monte Olimpo dimostrasse come possa il corpo ricevere in un punto piacere e dispiacere. Ond'esso: – Chi ha la rogna se la gratti, e lo proverà –.</p>
<p>Dal signor Bernardino andarono al signor Ercole, a cui fu detto che sarebbe prigione nel suo camerino finché dicesse quali fossero quegli amanti che quanto più s'invecchiano tanto più s'inamorano. Ed esso: – Quelli – rispose – che amano le bellezze interne, le quali col tempo crescono nell'amata e sono con più giudicio conosciute dall'amante –.</p>
<p>Restava solo il signor Guglielmo in solitudine, a cui fu detto che volendo scendere dalla torre e cenare con gli altri, gli bisognava dichiarare quali siano più i vivi o i morti. A' quali rispose: – I vivi, perché i morti non son più –.</p>
<p>Or essendosi finito il giuoco, la Reina dimandò se fosse ora di cenare. A cui il Cavaliere: – L'ora de' ricchi è quando vogliono, e quella de' poveri è quando possono –.</p>
<p>Ond'ella comandò allo scalco che andasse per la cena.</p>
<p>E fra tanto non lasciò il Cavaliere di replicare la risposta del signor Guglielmo che i morti non son più, con dire: – Questa risposta è secondo la lettera, ma io stimo che anco secondo il sentimento delle sue parole si possa dir con ragione che non siano più i morti e che veramente siano più i vivi, perché soleva dir Platone che noi di presente siamo morti e che a noi medesimi il corpo è sepoltura, volendo inferire che cominciamo a vivere quando siamo morti. Onde secondo questa intelligenza noi vivi ci abbiamo a chiamar morti, e i morti s'hanno a chiamar vivi: il che stando, è verissimo che sono più i vivi che i morti–.</p>
<p>A cui il signor Guglielmo: – Io l'intendo parimente a vostro modo, e stimo che così l'intendesse il poeta dove disse:</p>
<p><quote rend="block">Quando pensai di chiuder gli occhi apersi;</quote></p>
<p>il che più chiaramente dimostrò in quell'altro verso:</p>
<p><quote rend="block">Viva son io e tu sei morto ancora –.</quote></p>
<p>– E io – soggiunse il signor Ercole – tenendo per morti quei ch'escono di questa mortal vita, oserei dire che almeno in questa città siano più i morti che i vivi, conciosiaché le bellezze di queste donne hanno morti infino a quest'ora più di mille amanti, e più di mille ne faranno morire prima ch'esse moiano –.</p>
<p>– E forse voi – disse il signor Giovanni – sete uno di quei morti –.</p>
<p>A cui egli: – S'io volessi mentire direi di no –.</p>
<p>Ma la signora Lelia ridendo: – A me non pare, se Dio lungamente vi conservi, che abbiate sembianza di morto –.</p>
<p>E 'l signor Ercole: – Non sapete voi che gli amanti sono morti in loro medesimi e vivi in altrui, e che 'l loro privilegio è d'essere</p>
<p>Sciolti da tutte qualitadi umane? –.</p>
<p>E replicando essa: – Io non conobbi mai donna così crudele né così ribella d'amore, ch'uccidesse alcuno amante –, qui s'interpose il signor Vespasiano, dicendo: – Anzi sarebbono pietose le donne se uccidessero tosto gli amanti, ma sono crudeli e inumane per questo, che danno loro continova morte e non finiscono mai d'ucciderli e usano nel tormentarli il fuoco lento, facendo riuscir vero quel detto:</p>
<p><quote rend="block"><lg><l>Dà minor pena</l>
<l>la morte che l'indugio de la morte.</l></lg></quote></p>
<p>Sì come per lo contrario si dice che:</p>
<p><quote rend="block">Un modo di pietate è uccider tosto –.</quote></p>
<p>Allora il signor Guglielmo: – Si potrebbe forse dire in difesa della signora Lelia che chi uccide è agente e chi è ucciso paziente; ma essendo agente chi ama e paziente chi è amato, non si può dir con ragione che l'amata uccida l'amante –.</p>
<p>A cui il signor Vespasiano: – Io vi rispondo che quantunque la voce “amare” sia nell'isprimersi attiva, è però nell'effetto  passiva, perché chi ama patisce e conseguentemente chi è amato è  agente e dà passione –.</p>
<p>Qui replicò il signor Guglielmo: – Se amore è volontario, come non si può negare, l'amante è micidiale di se stesso e contra ragione si duole dell'amata, essendo in sua libertà il non amarla –.</p>
<p>Ma il signor Vespasiano: – L'amata non uccide perché sia amata, ma perché non ami scambievolmente, conciosiaché potendo uno salvare la vita ad un altro che se ne moia, e non lo facendo, egli è tanto come se l'uccidesse con le proprie mani, onde resta chiaro che chi è amato non riamando dà la morte, e chi ama non essendo riamato la riceve –.</p>
<p>– Gran contento – soggiunse il signor Ercole – ha ora recato al mio cuore il signor Vespasiano, riducendo queste signore a non poter negare che non siano micidiali –.</p>
<p>– Non v'adirate, signor Ercole, contra di noi, – disse la Reina che se la vostra donna vi fa guerra, noi non vi abbiamo colpa –.</p>
<p>– Piacesse pure ad Amore – rispose egli – ch'ella mi facesse guerra, perché io spererei di venire una volta all'arme e al contrasto con lei, ma quel che è peggio, ella non fa meco né guerra né pace, e con una perpetua tregua mi fa dire quel verso:</p>
<p><quote rend="block">Né mi vuol vivo, né mi trae d'impaccio.</quote></p>
<p>In modo ch'io sono uno di quelli che accrescono il numero de' morti, e provo con mio infinito martoro che s'ella mi lascia qualche scintilluzza di spirito, lo fa per istraziarmi maggiormente e con disegno che non finendo mai di morire, io stia in sempiterna morte –.</p>
<p>– Oh, – disse la Reina – voi date troppo gran biasimo a questa donna –.</p>
<p>– Anzi – disse egli – io le do una gran lode, perché è detto d'un antico poeta che:</p>
<p><quote rend="block">Non biasma donna chi crudel le dice –.</quote></p>
<p>– Dunque – replicò la Reina – se essendovi ritrosa la lodate, non è dubbio che facendo a vostro modo la biasimereste –.</p>
<p>– Io la loderei – rispose egli – dupplicatamente, perché dopo l'averla lodata d'onestà, cominciarei a lodarla di cortesia –.</p>
<p>E la Reina: – S'ella è donna d'onore, avrà più tema del biasimo universale che desiderio della vostra lode, e se voi sete saggio cavaliere e discreto amante, vi dovrete più tosto contentare che sia lodata la sua onestà con vostro tormento, che biasimata l'impudicizia con vostro contento –.</p>
<p>Qui la signora Caterina s'interpose dicendo che per suo aviso meritava poco meno biasimo una donna col dare quella crudele e continova morte che già si è detto all'amante, che col dargli la vita e fare a suo modo, perché il tenerlo sospeso e 'l non dargli libera ripulsa è atto d'una vanità vergognosa e indegna di donna onesta.</p>
<p>Allora il Cavaliere: – Io comendo, signora Caterina, la vostra opinione, e poiché non vi pare bene il dar la vita né il dar la morte all'amante, io loderei che le donne fra questi due estremi biasimevoli si proponessero qualche lodevol mezo. Nel modo che già fece una novella sposa, la quale in assenza del marito consentì d'estinguer la sete ad un suo fedel amante che l'aveva lungamente sollecitata mentre era fanciulla, ma vi aggiunse questa condizione: ch'egli non l'avesse a baciare; e dimandandogli il giovane la cagione, essa gli rispose: «Quel giorno ch'io sposai mio marito, questa bocca promise di servargli inviolabil fede: quel che adunque la bocca ha promesso ti debbi contentare, se non sei uomo ingiusto, ch'ella osservi come richiede l'onor mio. Dell'altre parti della mia persona, te ne constituisco signore, e lascio che tu ne disponga a tuo modo» –.</p>
<p>Risero qui tutti sì fattamente che 'l Cavaliere stette buona pezza senza poter dir altro, e dopoi soggiunse: – Eccovi il lodevol mezo che hanno a serbare le savie donne imitando questa discreta sposa, la quale salvò in un punto la fede al marito, la vita all'amante e l'onore a se medesima –.</p>
<p>Qui si radoppiarono le risa, e dopoi il signor Ercole: – A me pare che questa sposa fosse così fedele al marito come fu fedele a Dio colui che, fatto voto d'offerir all'altare la metà di ciò che troverebbe per camino, e trovata una tasca di mandole, mangiò le mandole e offerse i gusci all'altare –.</p>
<p>Ma la Reina: – Guai a quelle donne che incorrono in simili sciocchezze –.</p>
<p>A cui  il signor  Giovanni: – Le sciocchezze  che tornano in danno si vogliono  biasimare, ma quelle che recano piacere io stimo  che meritino lode, e mi farete dire che non vi è alcuna che non desiderasse d'essere  sciocca come  quella sposa, mentre che potesse come quella  saciarsene la voglia  senza peccato –.</p>
<p>Qui la signora Caterina: – Se quella sposa fosse stata sciocca come la dipingete, non avrebbe usata malizia nell'introdurre l'amante nascosamente e in assenza del marito, ma io la tengo tanto scelerata ch'ella volle con quella finta sciocchezza della bocca far credere all'amante ch'ella peccava per ignoranza e non per malizia –.</p>
<p>Allora la Reina: – Se ben anco avesse peccato per mancamento di giudicio, non meritava né scusa né perdono di così grossa e vergognosa ignoranza –.</p>
<p>E mentre così diceva, ecco mettersi le tavole e fornirsi di vivande. Onde lavate le mani e invocata la benedizzione di Dio, fu presentato il suo seggio alla Reina, doppo la quale postisi tutti a sedere per comandamento di lei, si diede principio alla cena, la quale fu sempre mescolata con diversi e piacevoli ragionamenti.</p>
<p>E primieramente la signora Caterina: – Ancora – disse – che queste povere vivande non siano conformi alla grandezza d'una tanta reina e di così onorati signori, come voi sete, nondimeno io mi confido sì nell'umanità vostra che non resterete di scusarmi e di pascer le menti vostre del cibo della più nobil parte di me stessa –.</p>
<p>A cui la signora Francesca: – Era forse meglio, signora zia, l'apparecchiare in modo che non aveste bisogno di simile scusa, e vi potrebbono essi dimandare chi vi ha vietato che non abbiate meglio proveduto a' bisogni e a' meriti loro –.</p>
<p>Ma la signora Caterina: – Io risponderei che me l'ha vietato l'infinita bontà loro, la quale mi promette che accetteranno la mia scusa –.</p>
<p>Qui il signor Giovanni: – Quando avremo cenato, v'accorgerete, signora Francesca, che non era anco necessaria questa scusa, perché vedrete levarsi di tavola tanto di soverchio, che forse la signora Caterina meriterà più tosto d'essere accusata che scusata. Qui non veggo lupi rapaci, né accade anco che dubitiate del cane, perché egli è vecchio e di poco si pasce –.</p>
<p>Allora il signor Guglielmo: – Soleva dire un uomo da bene a' suoi convitati: se sete uomini discreti, quel che io vi do a mangiare è bastante, se sete altri, egli è troppo –.</p>
<p>E 'l Cavaliere: – Dal poeta spagnuolo a cui forse conveniva più il nome di Gioviale che di Marziale, furono leggiadramente descritte quelle cose che fanno vivere l'uomo lieto e beato, fra le quali vi è il convito facile –.</p>
<p>– E come intendete – gli domandò la signora Lelia – il convito facile? –.</p>
<p>Ed egli: – Io l'intendo facile alla borsa –.</p>
<p>E 'l signor Guglielmo: – Overo facile a spedire, perché s'egli non è facile, è cosa difficile l'uscirne con onore o con salute –.</p>
<p>– Sì bene, – soggiunse il signor Bernardino – perché quando non si trova la via di cavarne i piedi, bisogna poi tornare indietro –.</p>
<p>E la Reina ridendo dimandò al signor Ercole come l'intendesse; ed egli: – Io l'intendo in contrario sentimento, perché costui si fece conoscere non meno sofficiente cuoco che ingegnoso poeta, e credo ch'egli volesse intendere il convito facile, cioè di quelle vivande le quali senza faticare troppo i denti col mastigare si trangugiano facilmente, come le buone minestre, le torte, il lattemele, il biancomangiare, le gelatine e altre simili –.</p>
<p>E 'l signor Giovanni: – Si potrebbe anco dire ch'egli volesse comendar la sobrietà, e ch'egli intendesse il convito facile non rispetto alle vivande ma rispetto allo stomaco, il quale ricevendo poco cibo, facilmente lo digerisce –.</p>
<p>– Come si sia – disse il Cavaliere il viver parco fu sempre comendato e 'l diletto di questa cena non s'avrà a misurare secondo la soavità de' cibi, ma secondo i piacevoli ragionamenti di questa graziosa compagnia, e ci rallegreremo noi di non essere nel numero di quelli che vivono per mangiare e che hanno la fame più grande che 'l ventre –.</p>
<p>Allora il signor Ercole: – Io non credo, signor Cavaliere, il che sia detto senza biasimo, che voi siate divenuto grasso per sobrietà, e ho per ferma opinione che a chi vuole farsi gagliardo e giungere ad una robusta vecchiezza, come voi, gli convenga avezzarsi per tempo a mangiar bene e fare una felice complessione, né so vedere che la dieta giovi ad altro che a smagrare il corpo e rendere la natura debole–.</p>
<p>A cui il Cavaliere: – Se mai vedeste estinguersi una lampada per soprabondante olio, non vi parrà maraviglia ch'io dica che ho conservato più in me stesso il natural calore col parco che col largo vivere e ho felicemente provato che alla salute del corpo appartiene il non saziarsi di vivande –.</p>
<p>– Per questo – soggiunse il signor Guglielmo – si dice che quanto manco si mangia, più si mangia, cioè più lungamente, ed è cosa certa che la parsimonia è madre della sanità, alla quale chiunque aspira, bisogna che viva come povero –.</p>
<p>Ma il signor Ercole: – Doveva pure aver provato il contrario colui che disse che per sanità bisognava trovarsi più pieno che voto, e so che l'altro giorno il signor Andrea Damiani, medico onoratissimo, affermava ch'erano più facili a curare e molto meno pericolose quelle infermità che vengono da replezione, che quelle che procedono da estenuazione e da difetto d'umore, onde si dice volgarmente ch'egli è meglio pascer febre che pascer debolezza –.</p>
<p>Rispose il Cavaliere: – Se 'l signor Damiani e gli altri suoi pari non avessero altro da sostentarsi che le cure degli infermi d'estenuazione e di mancamento d'umore, se ne morirebbono di fame e riuscirebbono più mendici che medici. Ma sappiate che la maggior parte delle lor prattiche è intorno agli infermi di replezione, né li vedete quasi occupati in altro che in purgare con diversi rimedii la copia de' soverchi umori. Quindi è ch'un valentuomo soleva dire che s'aveva a fare mal pronostico di quella città la quale ha bisogno di molti giudici e di molti medici, perché sì come l'uno procede dal difetto della propria virtù, così l'altro ha origine dall'ozio e dalla crapula –.</p>
<p>E la Reina: – Aggiungetevi che la sobrietà conferisce principalmente alla salute dell'anima, la quale tanto più s'innalza a Dio quanto meno è aggravata dal cibo. E mi pare che sì come il fuoco e l'acqua non possono stare insieme, così non compatiscano giuntamente le delizie spirituali e le corporali –.</p>
<p>– Non senza cagione – soggiunse il signor Giovanni – si dice che l'aurora è amica delle Muse, perché le persone digiune sono più pronte alle invenzioni e allo spiegare i concetti loro di quel che siano le satolle. E per questo dice Agostino santo: «Mangia sempre in modo che sempre abbi fame, e che subito dopo il cibo possi leggere, orare e cantare le divine lodi» –.</p>
<p>E 'l signor Bernardino: – Non fece già così colui il quale dimandandogli il confessore se aveva digiunata la quaresima, rispose di non aver digiunato se non il primo giorno, e ricercando il confessore perché non avesse digiunato se non quel giorno solo, rispose: «Perché mangiai tanto la sera di Carnevale, che 'l dì seguente io era svogliato» –.</p>
<p>Qui il signor Ercole: – Non è cosa che condisca e renda più saporita la cena che la sobrietà del desinare, onde si racconta che Diogene andò in casa d'un ricco con disegno di cenare con esso lui, ma avendo trovato ch'egli per gravezza di stomaco non mangiava altro che certe olive, gli disse: «Se tu avessi desinato così, non ceneresti così», e se n'andò altrove a mendicarsi da cena –.</p>
<p>Seguì il signor Vespasiano: – Quando il re Dario disse che non gustò mai alcun licore più saporito di quell'acqua torbida e mescolata di sangue ch'egli bevvé al fiume nel fuggire il nemico, egli volle inferire che non ebbe mai così gran sete. E veramente se noi usassimo, per cibarci con più gusto, il condimento de' Lacedemoni, cioè la fatica, il sudore, il corso, la fame e la sete, non ci occorrerebbe faticare i cuochi nel comporci tanti manicaretti e sapori, de' quali ne vanno attorno i volumi, né ci converrebbe molto nettarci le dita intorno alle tovaglie. Ma ci siamo ormai lasciato dall'ozio addormentare l'appetito, in modo che per risvegliarlo facciamo correre le poste in paesi strani per avere cibi insoliti. Il che diede giusta cagione a chi che si fosse di dire ch'una selva è bastante a pascere molti elefanti, ma l'uomo a pena si contenta di quel che producono la terra e 'l mare. E non mi maraviglio poi se per soverchia copia de' cibi la legge de' membri comincia a repugnare alla legge della mente. Onde bisognerebbe fare il contrario e guardarsi da quei cibi i quali invitano quei che non hanno fame a mangiare e da quelle bevande le quali chiamano quei che non hanno sete a bere. E poiché ci è data la mente sopra il ventre, giusta cosa è ch'ella signoreggi il ventre, come inferiore –.</p>
<p>– A questo – soggiunse la signora Caterina – sì come vogliamo che meritino gran biasimo quei che per crapula non finiscono mai di saziarsi de' cibi e di spendere soverchiamente nel diletto della gola, così istimo che meritino poca lode quei che per avarizia restano di vivere convenevolmente secondo il loro grado –.</p>
<p>E 'l signor Bernardino: – Sono alcuni che per vestire pomposamente fanno patir la gola mangiando il pane asciutto; altri di contrario umore portano le calze rotte per potere meglio riempire il sacco e per mostrarsi, come volgarmente si dice, nudi e grassi, sì come credo che avesse animo di fare quel valente Milone, il quale in un giorno mangiò un toro –.</p>
<p>A cui la signora Lelia: – Se questo è vero, egli meritava ch'un altro toro mangiasse lui per vendetta –.</p>
<p>Allora il Cavaliere: – Io trovo che Platone biasimò alcuni popoli i quali fabricavano come se avessero sempre a vivere, e mangiavano come se avessero sempre a morire; e di più egli riprese Aristippo perché avesse comperata una gran quantità di pesci delicati, come cosa disdicevole a persona di sano intendimento –.</p>
<p>– Voi non raccontate – disse qui il signor Giovanni – tutta l'istoria, perché Aristippo gli rispose che gli aveva comperati per un picciol danaio; e dicendo l'altro: «Oh, ne comprarei anch'io a così vil prezio», egli soggiunse: «Vedi adunque, o Platone, che non sono io goloso, ma ben sei tu avaro» –.</p>
<p>E 'l signor Guglielmo: – A questo Arippisto dovevano piacer più i buoni bocconi che le belle vesti –.</p>
<p>Risero qui tutti per questa voce “Arippisto” che, non volendo, aveva in quel modo proferita, onde egli soggiunse: – Non so come mi si sia storta la lingua, non avendo io ancora bevuto –.</p>
<p>Allora la Reina comandò che gli fosse portato a bere per raddrizzargli la lingua, il che fu fatto, e parimente si portò a bere agli altri. Ma avendo bevuto la signora Francesca, le disse il signor Vespasiano: – Voi non volete già seguir il costume delle romane antiche, le quali come dice Dante:</p>
<p><quote rend="block"><lg><l>Per lor bere</l>
<l>contentefuron d'acqua –.</l></lg></quote></p>
<p>Ed ella: – Io lascio bere l'acqua a' cani –.</p>
<p>A cui il signor Giovanni: – Io non posso a pena star in piedi col vino, pensate come io farei bevendo l'acqua. Diamola pure al signor Cavaliere per riempire il suo botazzo –.</p>
<p>Ed egli ch'aveva in mano un vaso in forma d'una nave pieno di vino: – Poiché – disse – alla signora Caterina è piacciuto di farmi nocchiero, io sarei bene sciocco se conducendo una nave di vino, me ne bevessi l'acqua –. E dopo l'aver bevuto, soggiunse alzando la mano: – Colui che diceva: le navi che sono a terra sono le più sicure, intendeva di queste –.</p>
<p>Fu poi dato bere al signor Giovanni, il quale prima che finir di bere si riposò due o tre volte per gustarlo meglio. A cui la signora Lelia: – Parmi, signor Giovanni, che mangiate il vino in luogo di berlo –.</p>
<p>– Così convien fare – rispose egli – a chi vuol cavar la quinta essenza. Non sapete il proverbio che tre cose sono mal maneggiate: gli uccelli in mano de' fanciulli, le giovani in mano de' vecchi, e 'l vino in mano de' Tedeschi, i quali non lo beono agiatamente, ma lo tracannano e gli rompono il collo? –.</p>
<p>– Anzi – disse il signor Vespasiano – rompono il collo a loro medesimi –.</p>
<p>E avendo tutti bevuto, disse il signor Ercole: – Ancora mi resta a dire non so che per conto della sobrietà–.</p>
<p>E qui la signora Francesca: – Di grazia, non lodate più questa sobrietà, che ad ogni modo non sarete creduto, perché la lodate mangiando –.</p>
<p>Ed egli: – Non guardate a quel ch'io mi faccia, ma a quel ch'io mi dica –.</p>
<p>Ma il Cavaliere: – Forse la signora Francesca vuol dire che questo non sia il tempo opportuno, sì come volle inferire uno, il quale essendo ripreso a tavola che mangiasse troppo, rispose: «Perdonatemi, che la mia gola non ha orecchie» –.</p>
<p>E la signora Francesca: – Io non volsi già dir questo, ma volsi bene inferire che tutti lodiamo la sobrietà e quasi tutti la rifiutiamo –.</p>
<p>E 'l signor Guglielmo soggiunse che si poteva dire, in conformità dell'opinione sua, che la sobrietà è, sì come dice il poeta:</p>
<p><quote rend="block"><lg><l>Simile a quelle ghiande,</l>
<l>le quai fuggendo tutto il mondo onora –.</l></lg></quote></p>
<p>A queste parole aggiunse il signor Giovanni ch'egli concorreva nell'opinione dalla signora Francesca, e che 'l ragionare della sobrietà non era opportuno mentre si cenava, e addusse l'essempio dei re di Persia, i quali disputavano della fortezza innanzi alla guerra, della giustizia innanzi al sacrificio e della sobrietà innanzi al cibo.</p>
<p>Ma la Reina comandò al signor Ercole che non per questo egli restasse di dire ciò che aveva in animo; il quale soggiunse: Quel ch'io voleva dire è che s'egli è il vero che lo spirito a digiuno sia più pronto e più elevato, come già si è detto, io vorrei sapere dal signor Cavaliere come sia vero quel proverbio antico che dal ventre pieno esce miglior consiglio; e s'egli mi saprà accordare questa cetera, io dirò ch'egli sia il mio grande Apolline –.</p>
<p>Qui stettero tutti attenti, parendo loro che così fatta questione meritasse grata udienza, onde il Cavaliere: – S'io non erro, tra queste due proposte non vi è alcuna contrarietà, perché egli è il vero che lo spirito è più pronto a digiuno, ed è medesimamente vero che 'l consilio è migliore doppo il cibo. Ma bisogna avvertire che 'l buon consiglio non s'ha da intendere quello che viene da persona astuta e sottile d'ingegno, che se così fosse, sarebbe senza alcun dubbio migliore il consiglio a digiuno; ma si ha da intendere miglior consiglio quello che viene da persona giusta e sincera. E però sì come a digiuno (se abbiamo intenzione d'operare alcuna cosa mala) fabrichiamo con più malizia il nostro disegno, così doppo il cibo viene a rintuzzarsi l'acutezza dell'intelletto e a temperarsi la voglia del mal fare. E vedete ben communemente che dopo il cibo siamo più lieti e diamo più graziose risposte e procediamo più candidamente di quel che facciamo a digiuno. Il che non vi posso confermare con alcun'altra più chiara sentenza che con quella di Catone l'Uticense, il qual disse che Cesare andò sobrio a ruinare la republica. Le quali parole a me pare, nonostante l'interpretazione altrui, che non volessero inferire altro se non ch'egli vi aveva prima ben pensato, e per conclusione vi era andato non come agnello, ma come volpe –.</p>
<p>Piacque a tutta la compagnia questa soluzione, dopo la quale: – A me è grandemente caro – disse il signor Ercole – d'avere appreso oggi questo secreto del quale vi rendo grazie. E non mi maraviglio ora se ragionando con la mia donna a digiuno l'ho trovata sempre sdegnosa, ma nell'avvenire io procurerò di parlare dopo 'l desinare, per aver più grata udienza –.</p>
<p>A cui il signor Guglielmo: – Sarebbe forse meglio il parlarle dopo cena, tuttavia mi rimetto a voi –.</p>
<p>Or la Reina dimandò al signor Vespasiano quel che gli paresse del Cavaliere, il qual rispose che gli pareva di comprendere assai chiaramente ch'egli aveva consumato più olio che vino.</p>
<p>E soggiunse il signor Guglielmo: – Ancora che 'l signor Cavaliere abbia molto bene accordate queste scritture con uno essempio romano, io non lascierò d'aggiungervene uno sguizzero, percioché nel viaggio ch'io feci in Ispagna per servigio del cardinal Ercole Gonzaga e di madama Margherita duchessa di Mantova, miei illustrissimi signori, io capitai una sera ad una terra chiamata Menadorf, ed essendo io la mattina seguente per montare a cavallo, ecco l'oste che con grandi preghiere mi constringe volermi fermare intanto che sia celebrato un contratto che quivi s'aveva a fare, nel quale desiderava ch'io fossi nominato testimonio. Ma quando penso che a ciò non vi corra tempo, io veggo mettersi la tavola, e dicendo io tuttavia che mi conveniva partire senza indugio, mi risponde l'oste che non si può fare il contratto senza bere, onde mal grado di me stesso, mi convenne, contra il mio costume, mangiare quella mattina nello spuntare del sole e votar un calice con essi loro innanzi al contratto. Dopo il quale essendo io montato a cavallo, non restò l'oste, nell'accompagnarmi sin fuori della terra, di dirmi che quivi era un uso inviolabilmente osservato di bere il vino innanzi al contratto, perché con esso si lava ogni malizia che si potesse esser conceputa di dentro, e che 'l contratto resta più semplice, più reale e più fermo –.</p>
<p>Allora il signor Giovanni: – Questo non è nuovo costume, percioché appare per l'istorie come i Persi, prima che consultare le cose importantissime, s'ubbriacavano e discorrevano tutto ciò che loro dittava la soavità del vino. Vero è che 'l dì seguente il re del convito, essendo tutti sobrii, proponeva le medesime cose, le quali erano poi o tutte o in buona parte accettate ed essequite. Ma abbiamo a credere che in quei discorsi non erano totalmente occupati dal vino, perché la compiuta ubbriachezza rende gli uomini smemorati e pazzi, ma possiamo giudicare che avessero bevuto largamente e quanto bastava ad estinguere ogni freddo e vil pensiero e ad accendere quel calore e quell'ardire col quale si discorre liberamente e si viene all'intrepide e generose risoluzioni –.</p>
<p>– Orsù dunque – disse il signor Bernardino – chi vorrà da me qualche buon consiglio, venga dopo cena, e chi vorrà qualche discorso, venga la mattina –.</p>
<p>– Non vi burlate, signor Bernardino – disse il signor Guglielmo del discorso della mattina, e sappiate ch'egli è più che vero quel proverbio: grasso ventre non genera sottil ingegno –.</p>
<p>Allora la signora Lelia: – Se fosse vero questo, il signor Cavaliere, che è più grasso di tutti noi, sarebbe il più grosso d'ingegno –.</p>
<p>– E io – soggiunse il signor Giovanni – che sono il più magro, sarei d'ingegno più sottile di tutti –.</p>
<p>– Io veggo – disse la signora Caterina – che ora siamo caduti in un'altra difficultà, e bisognerà che la Reina faccia prova se in questa compagnia vi è alcuno a cui basti l'animo di risolverla –.</p>
<p>– Io stimo – disse il Cavaliere che sia cosa giusta che avendo il signor Ercole mossa questione agli altri, or gli altri la movano a lui –.</p>
<p>Onde la Reina gli comandò che sotto pena di non bere più quella sera, egli risolvesse il dubbio.</p>
<p>A cui esso: – Potrei tosto rimovere il dubbio con dire che 'l signor Cavaliere, nonostante il suo grasso ventre, sia di sottile ingegno, perché egli con la forza del continovo studio ha superata la sua complessione e la natura degli uomini grassi –.</p>
<p>– Anzi – disse il signor Giovanni – gli studii lo dovevano estenuare e trargli la bambagia del giubbone –.</p>
<p>E 'l signor Ercole: – E gli studi parimente facendo in lui contrario effetto, si sono convertiti in nutrimento, e come la salamandra non è dal fuoco, così egli non è dagli studi offeso. Ma se non vi basta questa ragione, io vi aggiungo quest'altra: che la vera misura del corpo si dee pigliare secondo la forma del capo, onde chi vorrà considerare la grossezza del suo capo, non potrà dire ch'egli abbia smisurato ventre, ma più tosto proporzionato al capo, in modo ch'egli non s'ha a porre nel numero di quei grassi e stolti, i quali portano avanti una valigia molto più rilevata di quel che convenga alla forma del loro capo –.</p>
<p>Fu accettata dalla Reina questa risposta, ma con tutto ciò tornò il signor Giovanni a dire: – Può essere che questa ragione abbia luogo fra noi, ma non sarebbe già stata accettata in quel paese dove si sogliono misurare i corpi con una cintola di certa misura, nella quale se per avventura alcuno non poteva capire, era tenuto per disonorato e per uno della greggia d'Epicuro. E parimente i Lacedemoni con aspre leggi castigavano gli uomini grassi, conoscendo che così fatti corpi erano inutili a se stessi e agli altri. E perciò non credo che 'l Cavalier nostro si fosse salvato da questo biasimo con tutta la grossezza del suo capo–.</p>
<p>A cui il Cavaliere: – Senza le vostre parole io era chiaro che voi sete uomo invidioso e che le vostre ossa nude non possono sofferire la grassezza della mia carne, ma contentatevi che s'io col mio aspetto mostro il ritratto d'un buon medico, voi con la squallidezza del vostro rappresentate quello d'un buon religioso .</p>
<p>Qui la Reina si fece portar da bere, invitando il signor Giovanni, il qual disse: – Invitatemi, signora, più tosto a mangiare, perché a bere sono invitato continovamente dalla mia vecchiaia, simile a quella dell'aquila –. E mentre ch'ella faceva temperare il vino con l'acqua, egli soggiunse: – Io veggo bene che inacquate il vino per dare essempio a noi, ma io per le mie continove occupazioni non ho mai tanto di tempo ch'io lo possa inacquare –. E avendo egli bevuto, fu portato il vino agli altri.</p>
<p>E qui il Cavaliere: – Già è lungo tempo che capitò in questa città un astrologo, al quale ebbi ricorso per intendere gli avvenimenti della mia vita, e come ch'egli m'avvertisse di molte cose importanti, nondimeno io mi scrissi principalmente nel cuore il ricordo ch'egli mi diede di guardarmi da un gran pericolo ch'io doveva correre nell'acque, onde da quell'ora in poi feci proponimento di non mai più bere vino inacquato, e l'ho sempre così bene essequito che infin qui mi sono difeso –.</p>
<p>– Sì bene, – rispose la signora Lelia – ma bisogna anco avvertire che fuggendo l'acqua non cadiate nel fuoco che bevete nel vino, se forse non mi voleste dire ch'un pericolo non si può vincere senza un altro pericolo –.</p>
<p>Ed egli: – Io non voglio già dir questo, ma voglio ben dire che 'l fuoco di vino, se ben arde, non consuma; e poi se ponete mente, io bevo questo fuoco in una nave, e mentre il vino discende nel bottazzo per la proda, ecco soffiare un venticello da poppa che tempera soavemente il suo calore –.</p>
<p>– Orsù, – disse la signora Lelia – voi me la farete  pur bere questa vostra  ragione, ma la beverò con acqua –.</p>
<p>E avendo ella bevuto, soggiunse il Cavaliere: – La signora Lelia non accetta alcuna ragione se non viene dalla bocca de' filosofi. Io adunque vi torno a dire che questo fuoco non consuma, anzi conserva il mio corpo, percioché dice Platone che sì come il ferro col fuoco, così il corpo d'un vecchio col vino si ammollisce e diviene più umano –.</p>
<p>E la Reina: – Fa bene contrario effetto ne' giovani, e ho veduti alcuni, che avendo lungo il desinare bevuto sempre il vino puro, sono poi stati costretti ad ammorzare i vapori con un bicchiere d'acqua dopo pasto –.</p>
<p>Allora il signor Vespasiano: – Acqua lontana non spegne fuoco vicino, e perciò il rimedio di questi è tardo, e fanno come quelli che non avendo potuto estinguere il fuoco quando ardeva la casa, gittano l'acqua sopra le ceneri –.</p>
<p>Avendo poi bevuto la signora Caterina e tutti gli altri, restò l'ultimo a bere il signor Guglielmo, i quale si mise a fiutare il vino, e dimandato del perché, egli dopo l'aver votato il bicchiere rispose ch'egli trovava assai più soavità nell'odorare il vino che nell'odorare le lettere d'amore –.</p>
<p>– E come? – disse la Reina.</p>
<p>Ed egli: – Un certo nostro paesano scrisse alla sua donna una lettera d'amore, e perché la lettera le fosse più grata, le fece dare la concia con un poco di perfumo, ma dubitando ch'ella per avventura non se n'accorgesse, egli vi aggiunse queste parole: «Post scripta: nasate la lettera» –.</p>
<p>Risero qui tutti, e la Reina soggiunse ch'ella aveva osservato che molti prima che bere il vino l'odoravano, e che perciò comandava a ciascuno di quella compagnia di dire diversamente dagli altri qualche ragione per la quale s'usi d'odorare il vino.</p>
<p>E dicendole il signor Vespasiano che gli pareva giusta cosa ch'ella per dar animo agli altri fosse la prima ad essequire il suo piacevole comandamento, ella disse: – Perché la fiamma, secondo il proverbio, è poco lontana dal fumo, io stimo che s'abbia a fiutare il vino accioché dall'acutezza del suo spirito colui che l'ha a bere, prima che passare il guado, misuri bene le sue forze e faccia giudicio fino a qual grado l'abbia a temperare con l'acqua, e quanta parte gliene convenga ricevere per bisogno del suo stomaco –.</p>
<p>Allora il signor Vespasiano: – Si potrebbe dir ancora che 'l primo giudicio che si fa del vino è intorno all'odore, e che perciò è ufficio del naso di farne egli prima l'assaggio, perché piacendo a lui l'odore, viene a far credenza alla bocca e ad assicurarla del suo grato sapore –.</p>
<p>E la signora Lelia: – Perché quando si vuol lodare uno ch'egli sia intendente delle qualità del vino, si dice ch'egli ha buon naso da vino, quindi avviene che molti per ambizione e per far credere che siano buoni giudici del vino, vi cacciano subito il naso –.</p>
<p>E 'l signor Bernardino: – Non ostanti tutte le già raccontate opinioni, io dico che quelli che tracannano il vino e ne sono oltremodo amanti, sogliono berlo ingordamente e senza salutarlo, né farli alcun segno di riverenza, quindi è che molti per non mostrare questa viziosa avidità, usano di tenerselo buona pezza fra le mani, dando segno di voler più tosto ristorare gli spiriti di quel fumo che 'l ventre di quell'umore –.</p>
<p>Qui il signor Giovanni: – Molti odorano il vino senza sapere con qual intenzione fosse introdotta questa usanza, onde io dico che sì come i medici a colui che per l'indisposizione dello stomaco o per altro accidente non può, come io, sopportare l'acqua, fanno bere il vino puro, ma avendo anco riguardo al calore del fegato, vi fanno d'un pezzo avanti mettere dentro un molle di pane, il quale trae a sé la parte più focosa e spiritale; così io stimo che qualche gentil corteggiano, in luogo del pane, si risolvesse con più polita maniera, prima che bere il vino, di cavare fuori col naso la sua soverchia acutezza –.</p>
<p>– E io credo – soggiunse il signor Ercole – che vi si ponga il naso non con questo disegno, ma per cavare fuori qualche malignità che vi possa essere dentro, ad imitazione dell'unicorno, il quale prima che bere nella fonte, vi caccia a questo effetto il corno dentro –.</p>
<p>– E io – disse la signora Caterina – presso queste ragioni aggiungo quella che dal mio medico ho appresa, il quale m'ha proposto ch'io odori il vino come cosa che mirabilmente conferisca agli umori malinconici per la virtù che ha di confortare e rallegrare gli spiriti –.</p>
<p>Ma la signora Francesca: – Io credo che 'l naso ci sia stato fabricato sopra la bocca acciò che di tutte le cose con le quali pasciamo il ventre ne diamo prima a lui il tributo e 'l debito nodrimento –.</p>
<p>E 'l signor Guglielmo: – Tre sono le qualità onde si fa giudicio del vino: il colore, l'odore e 'l sapore; e perciò non bee perfettamente chi non distribuisce queste qualità fra tre sentimenti del corpo secondo il loro grado, dando prima il colore agli occhi, dopoi l'odore al naso e finalmente il sapore alla bocca –.</p>
<p>Ma il Cavaliere: – Egli è atto di prudenza il fare, secondo il proverbio, di necessità cortesia. E però quei che innanzi al bere danno l'odore al naso, fanno per invitarlo ad interporvi la sua auttorità, perché sanno molto bene che quantunque non sia invitato, egli vuole ad ogni modo entrare in campo –.</p>
<p>Qui il signor Guglielmo: – Fra tutte queste ragioni a me piace grandemente la raccontata dalla signora Caterina, perché se 'l vino non giovasse alla sanità, così esteriormente come interiormente, non usarebbono alcuni di lavarsene il capo, la faccia, le mani e l'altre parti del corpo –.</p>
<p>A cui il signor Giovanni: – A tutti quelli a cui piace il sapore del vino, non è, per quel ch'io veggo, aggradevole l'odore, anzi vi sono molti che l'aborriscono –.</p>
<p>– Io – disse il signor Bernardino – non aborrisco l'odore del vino che s'ha a bere, ma sì bene l'odore del vino bevuto che spira dalla bocca –.</p>
<p>A cui il signor Ercole: – Se la mia donna mi porgesse un bacio di vino, io non sono di così delicata natura ch'io lo rifiutassi –.</p>
<p>– Non lo rifiutareste – disse il signor Vespasiano – perché non sentireste l'odore, e non lo sentireste perché l'amante è sciolto, sì come poco fa diceste, di tutte le qualità umane; e se pure lo sentiste, egli vi aggradirebbe, perché questo è uno degli effetti d'amore, che le parti dell'amata, le quali dispiacciono altrui, piacciono all'amante –.</p>
<p>– Ben lo mostrò – disse il Cavaliere quella contadina la quale accarezzando il suo amante gli diceva: «O caro amore di bifolco, come rendete buono odore di fieno»; ma a me che sono libero da questa passione, dispiace grandemente il fiato del vino, e così credo che avvenga agli altri –.</p>
<p>E 'l signor Guglielmo: – Per questo usano i Francesi, dopo il bere, di masticare un poco di pane per levarsi di bocca l'odore del vino –.</p>
<p>– Egli è il vero, – disse la signora Francesca – ma quel pane masticato induce sete e mi costringerebbe di nuovo a bere –.</p>
<p>A cui il signor Bernardino: – Si racconta ch'un medico, veggendo il suo signore voler bere dopo il pero, gli ricordò che 'l pero doveva essere il suggello dello stomaco, ma egli per tutto ciò non volle restare di bere, soggiungendo che tornerebbe un'altra volta a mangiare il pero. Così potreste far voi, signora Francesca, moltiplicando il pane sopra il vino e 'l vino sopra il pane, finché moltiplicaste la carne –.</p>
<p>Qui il signor Giovanni: – Ancora che i medici propongano il pero dopo il cibo, accioché con la sua qualità fredda e astringente non lasci che 'l fuoco della cocina ascenda all'altezza del camino, tuttavia io provo che come d'asse si trae chiodo con chiodo, così non vi ha il più sicuro rimedio per estinguere il calor del vino, che il versarvi sopra del medesimo vino –.</p>
<p>E così detto, se ne fece portar una gran coppa, e dicendo la signora Lelia: – Voi volete estinguere il fuoco con l'olio –, egli rispose: – Avvertite, signora, ch'un picciol vento accende il fuoco, ma un grande l'estingue, e però desiderando io più tosto d'estinguerlo che d'accenderlo, mi sforzerò di ricevere in pazienza tutto questo calice, se ben avessi a morir di sete –.</p>
<p>Il che detto alzò la mano e bevé tanto che gli vennero le lagrime agli occhi, ond'egli: – Io sapeva bene ch'io non poteva medicare questa piaga senza piangere di dolore –.</p>
<p>Allora il Cavaliere: – Per sanità si vuole essercitare il corpo finché si provochi il sudore, si vuol mangiare finché si provochi la sete, e si vuol bere finché si provochi il pianto –.</p>
<p>Il che detto, fece cenno ad un servitore che gli portasse del vino, e senza dire altro votò la sua nave.</p>
<p>Ma il signor Vespasiano, volgendosi alla Reina: – A me pare disse – che 'l Cavaliere meriti qualche pena, poiché egli senza considerare che questo è luogo dove si ha a procedere liberamente, ha dimandato bere col cenno e ha bevuto furtivamente, dando segno di sottrarsi da noi e d'aver mala intenzione –.</p>
<p>A cui il Cavaliere: – Io credo che mi sia lecito dimandar a bere in questa casa con manco rispetto di quel che già facesse alla tavola d'un signore un certo gentiluomo troppo più modesto di quel che conveniva al suo bisogno e all'uso della Corte, il quale avendo fatto cenno ad un servitore che gli recasse bere, ecco tosto il servitore dar di piglio al suo tabarro e acconciarselo addosso. Il che fatto se n'andò a prendere il vino e lo portò pianamente al gentiluomo e glielo porse come di nascoso sotto il tabarro. Al qual atto rivolgendo gli occhi i circonstanti e vergognandosi il gentiluomo, soggiunse il servitore: «Perché voi mi dimandaste bere col cenno, io pensai che non aveste a caro ch'altri vedesse, e perciò ve l'ho portato secretamente». Onde ridendo tutti, il meschino bevé l'amaro calice e s'avezzò d'allora in poi a dimandare il vino in buona lingua volgare, e dall'interprete del cenno imparò a conoscere che la beffa è il premio de' vergognosi e pusillanimi. Or – soggiunse egli – io non ho già dimandato a bere tacitamente per viltà, ma perché mi pare di comprendere che la casa della signora Caterina sia così ben governata, che per esser servito non bisogni se non un cenno –.</p>
<p>Ma la Reina, non accettando questa ragione, comandò ch'egli correggesse il peccato del bere di nascoso con la pena del bere un'altra volta palesemente.</p>
<p>A cui il Cavaliere: – Voi, signora, mi fate dar bere forse perché io cianci d'avantaggio, ma vi avverrà come a quella donna, la quale diede mangiare più dell'usato alla sua gallina perché facesse più gran copia d'uova e di maggior grossezza, ma la gallina per soverchia grassezza restò in tutto di farne – .</p>
<p>– Anzi – disse il signor Giovanni – voi parlerete d'avantaggio, e so bene che non vi è uscito di mente quel verso:</p>
<p><quote rend="block">A cui non dié facondia il ber fecondo? –.</quote></p>
<p>A lui dunque fu di nuovo presentata la nave piena di vino, e dicendogli il signor Ercole: – Avvertite a governare bene la vostra nave, che talora non faceste naufragio nel porto –, egli rispose: – Ancora che 'l vino, secondo il proverbio, non abbia timone, nondimeno io lo bevo nella nave dove pongo il naso per timone, in sì fatta maniera ch'io spero di salvare la nave e 'l nocchiero –.</p>
<p>E dicendogli il signor Guglielmo: – Se non vi dà l'animo di votare tutta la nave, partiamola fra noi due –; egli rispose: – Voi mi vorreste ruinare in quel modo che Fabio ruinò Antioco, percioché avendolo vinto, e dovendo, secondo i patti, pigliare la metà delle navi, le fece segare per mezo e lo privò di tutta l'armata. E però non cercate di partire meco questa nave, perché s'ella si partisse, non l'avereste né voi né io –.</p>
<p>E così detto e invitato il signor Guglielmo a bere, asciugò il fondo della nave, e dimandandogli poi la signora Francesca se si sentiva bene, così rispose: – Mi sia Bacco in aiuto –.</p>
<p>Qui il signor Giovanni: – A voi e a me conviene chiamare l'aiuto di Bacco, poiché non possiamo aver più quello di Venere –.</p>
<p>E dicendo la signora Francesca che non avrebbe mai creduto ch'egli fosse nelle conversazioni così piacevole, rispose che sì come i lupini, per natura amari, divengono dolci infusi nell'acqua, così la salvatichezza del suo cuore si domesticava con l'infusione del vino. E dopo l'aver allegato l'essempio d'Asdrubale cartaginese, non solamente barbaro di costumi, ma nemico capitale de' Romani, il quale ad una cena che gli diede Scipione si mostrò tutto grazioso e amorevole, egli soggiunse: – Io ancora, signora Francesca, quantunque vi mostri un muso di can mastino, sono però nelle buone compagnie tutto mansueto e piacevole –.</p>
<p>– Di qui si scorge il vostro gran senno, – disse il signor Bernardino, perché si dice che 'l folleggiar a tempo è gran prudenza –.</p>
<p>Fu poi dato bere al signor Guglielmo, il quale appressandosi il bicchiero alla bocca disse:</p>
<p><quote rend="block">– E io che son di cera, al foco torno –.</quote></p>
<p>Allora il Cavaliere: – A questo fuoco si vuol tornare allegramente con speranza più tosto di vincere, che con tema d'essere vinto, e bisogna adusarsi per tempo a' conviti, perché colui che non vi ha prattica, quando poi gli vien voglia, overo è spinto da qualche necessità a participare di simile allegrezza, egli si perde e si lascia occupare la mente da una nova forza. E però conviene entrare nei conviti quasi come in battaglia e con la licenza del bere, alquanto più copioso dell'usato, dare forza e vigore agli spiriti, acciò che se sono oppressi da malinconia o da vergogna, tosto ne rimangano liberi e lieti –.</p>
<p>Fu dopoi dato bere al signor Ercole, il quale avendo bevuto disse: – Io tengo l'opinione di colui il quale dimandato qual vino bevesse più volentieri, rispose: «D'altrui» –.</p>
<p>A cui la signora Caterina: – Anzi bevete il vostro, che vostro è ciò ch'io tengo, il che sia anco detto a tutti gli altri –.</p>
<p>Di che mentre tutti ne ringraziavano la sua cortesia, il signor Giovanni disse: – Questi ragionamenti mi fanno credere che noi siamo al buon pro vi faccia –.</p>
<p>A cui la signora Caterina: – Non vi affrettate, signor Giovanni, che vi farò portar la torta per bere ancora una volta –.</p>
<p>Ed egli: – Se farete portar la torta, io beverò il calice della pazzia –.</p>
<p>– E perché? – disse ella –.</p>
<p>– Perché – rispose – soleva dire un valentuomo che 'l primo calice è della sete, il secondo dell'allegrezza, il terzo della tentazione, e 'l quarto della pazzia –.</p>
<p>– Vi fu ben anco – soggiunse il Cavaliere chi ristrinse questa licenza, dicendo che la vite porta tre sorti d'uve: la prima del piacere, la seconda dell'ubbriachezza, la terza del dolore –.</p>
<p>E il signor Guglielmo: – Se vi fu chi lo ristrinse, vi fu anco chi l'ampliò, dicendo che 'l primo calice è della sete, il secondo dell'allegrezza, il terzo della tentazione, il quarto dell'ubbriachezza, il quinto della colera, il sesto della lite, il settimo del furore, l'ottavo del sonno, il nono dell'infermità –.</p>
<p>Ma la Reina non volle accettare queste ragioni, affermando che la pazzia e l'ubbriachezza non s'acquistano col numero de' bicchieri ma con la quantità del vino, e che per avventura i bicchieri di coloro dovevano capire un orciuolo e non dovevano sapere che per sanità si vuol bere poco e spesso.</p>
<p>E 'l Cavaliere: – Quel poco e spesso potrebbe giungere finalmente ad una misura tale che ne seguirebbe il medesimo effetto, massimamente se si bevesse alla greca, cioè cominciando dai bicchieri piccioli e poi successivamente bevendo sempre ne' più grandi –.</p>
<p>E la Reina: – Questo vostro bere alla greca si risolverebbe poi in parlare alla tedesca –.</p>
<p>Confermò il Cavaliere la proposta della Reina che s'abbia a bere poco e spesso, e la dichiarò con l'autorità di Socrate presso Xenofonte, il qual dice che non altrimente avviene agli uomini ne' conviti, di quel che avvenga alle piante ne' campi, perché se queste sono dalla soverchia pioggia con impeto percosse, non si possono sollevare, né ricevere aiuto dall'aria, ma se leggiermente vi cade sopra tanto umore quanto fia loro bisogno, allora crescono belle e felicemente fioriscono e perfettamente maturano. Così a noi, se troppo copiosamente beviamo, segue tal gravezza di corpo e d'animo, che appena possiamo respirare nonché ragionare, ma se ci sarà ministrato il vino spesse volte ne' piccioli vasi, noi con questi modi non solamente non patiremo ubbriachezza, ma da una certa grata persuasione ci sentiremo rinvigorire e tirare a maggiore allegrezza.</p>
<p>Allora il signor Vespasiano volgendosi alla Reina: – Signora, io commendo grandemente l'opinione vostra, con la quale ci date a conoscere che le sentenze degli antichi s'hanno ad intendere sanamente e a misurare insieme co' loro costumi, altrimente si piglierebbono infiniti errori e si peccherebbe sempre o nel troppo ritegno o nella troppa licenza. Sì come nella troppa licenza peccò nella Corte di Spagna un povero cavaliere infermo d'una grave indisposizione di milza, al quale fu donata una coppa di tamarisco, nel qual legno è riposta, sì come dicono gli scrittori de' semplici, una occulta virtù contra quella infermità. E perché il medico gli aveva confermata di bocca sua questa virtù e lodato ch'egli bevesse il vino in quella coppa, egli cominciò a fare l'amore in sì fatta maniera con la sua coppa, anzi con la sua morte, che in quella ripose più che nel medico la sicurezza della sua salute, e dandosi a credere che quanto più spesso beverebbe, tanto più riceverebbe la virtù del legno, egli in poco tempo, bevendo assai, si liberò nonché da quella infermità ma da tutte le pene di questa meschina vita –.</p>
<p>Qui il signor Guglielmo, con pronta e piacevole rima, soggiunse: Quel cavaliere poteva ben dire alla sua morte:</p>
<p><quote rend="block"><lg><l>Pascendo presi son gli augei col visco,</l>
<l>bevendo pres'io son col tamarisco –.</l></lg></quote></p>
<p>Dopoi il signor Bernardino si fece portar da bere, e volgendosi al Cavaliere, il quale, come dovete sapere, ha debolissima vista, gli disse: – S'egli è vero che non si possa bere perfettamente se non si gusta prima il vino con gli occhi, voi, signor Cavaliere, sete privo di questo gusto, e voglio credere che se poteste comprendere come noi il vivo colore e la trasparenza di questo vino, anzi rubino, sentireste bevendo maggior piacere –.</p>
<p>A cui il Cavaliere: – Voi non avete per questo alcun vantaggio sopra di me, perché se voi avete più vista di me, io ho più tempo di voi, e dovete pensare che se la vecchiezza m'ha diminuito il diletto degli occhi, m'ha tanto più accresciuto quello della bocca, con la quale io non bevo il vino, ma lo succhio e poppo, e ben sapete il proverbio che 'l vino è il latte de' vecchi –.</p>
<p>Allora il signor Giovanni, guardando la Reina: – Io era certo di gran tempo avanti che 'l Cavaliere ha cortissima vista, ma egli me ne diede un giorno particolare testimonianza in casa mia, dove essendo venuto nel punto ch'io finiva di scrivere una lettera ch'egli aveva richiesta a madama la Marchesa mia patrona in favore d'un suo amico, io gliela diedi subito a leggere, acciò ch'egli vedesse se era a sua sodisfazzione. Ma quando egli me la rimette nelle mani, io la trovo tutta piena di cassature, di che restai maraviglioso. Ma guardandolo in viso, io m'accorsi dai segni che gli erano rimasi, ch'egli s'aveva tanto appressata la lettera agli occhi, che nel leggerla l'aveva scopata con la punta del naso e con la barba, onde non senza riso d'amendue io mi posi a riformare la lettera ed egli a levarsi l'inchiostro dal naso –.</p>
<p>Allora la signora Francesca dimandò al Cavaliere qual cosa egli trovava che più gli offendesse la vista, ed egli ridendo rispose: – Il male degli occhi –.</p>
<p>Ed ella: – Io non so come avendo così debole vista vi mettiate a rischio di far così spesso viaggio con la vostra nave –.</p>
<p>Ed egli: – Non sapete che i naviganti si rivolgono alla stella che gli conduce? Ma egli par bene, signora Francesca, che voi pensate poco a' casi miei, poiché non vi sete ancora accorta che quando io faccio il mio viaggio navale, io mi rivolgo alla luce de' bei vostr'occhi, che mi rasserena la vista e m'assicura da ogni pericolo –.</p>
<p>Qui il signor Giovanni: – Questo nostro innamorato dee aver bevuto il calice della tentazione, posciaché comincia così bene a risentirsi. Ma se la signora Francesca mi vorrà credere, lo dirà al suo consorte come prima sarà ritornato di Saluzzo –.</p>
<p>A cui la signora Francesca: – La nave del signor Cavaliere non è carica di tanta malizia quanta voi mi vorreste far credere –.</p>
<p>Ma 'l Cavaliere: – Ora m'aveggo bene che, secondo il proverbio, la verità è nel vino, poiché il signor Giovanni comincia ora a scoprire in un punto i secreti altrui e la sua invidia, con la quale non può sofferire che  dagli occhi della  signora Francesca venga un poco d'aria e di luce in favore della mia nave –.</p>
<p>E 'l signor Giovanni: – Io non son punto invidioso di cosa che torni in piacere della signora Francesca, con la quale so molto bene che sete già mezo d'accordo –.</p>
<p>– E come? – disse ella –.</p>
<p>E 'l signor Giovanni: – Egli vuole dal lato suo, voi non volete dal vostro, onde sete mezo d'accordo fra voi e non resta più altro se non che vogliate voi –.</p>
<p>Allora la signora Lelia: – Io sto aspettando che tutti questi vostri amorosi ragionamenti si risolvano in bere –, e così detto fu rinfrescata la tavola d'altre vivande, fra le quali era la torta con diversi frutti.</p>
<p>Onde la signora Caterina rivolta al signor Giovanni: – Eccovi disse – quel ch'io vi ho promesso per farvi bere ancora una volta –.</p>
<p>Ed egli: – Per una volta ancora mi darò pazienza, ma se mi costringete a bere di più, voi mi potrete chiamare quattro volte fanciullo –.</p>
<p>– E come? – disse la signora Caterina.</p>
<p>A cui egli: – I vecchi com'io sono due volte fanciulli, e due volte fanciulli sono gli ubbriachi –.</p>
<p>Allora il Cavaliere: – E perché non vi sarebbe lecito di far una volta questo sforzo, per dar un poco di piacere a così bella compagnia, e rapportare voi l'onore d'averci vinti tutti nel bere?–.</p>
<p>– Oh – disse il signor Giovanni – voi vorreste ch'io avessi la gloria di vincere gli altri nel bere per avere poi la vergogna d'essere vinto dal boccale –.</p>
<p>E la signora Lelia, aizzandolo tuttavia: – Fatelo almeno per sanità, perché si dice, come voi sapete, che vi è maggior numero di vecchi ubbriachi che di vecchi medici –.</p>
<p>Ed esso: – Con questa vostra loica, non mi farete già voi divenire matematico –.</p>
<p>E 'l signor Ercole: – Orsù, signor Giovanni, fate buon animo e ricordatevi ch'una volta in un anno rise Apollo –.</p>
<p>Ed egli: – Apollo aveva bel ridere co' denti in bocca, ma non già un poco meno che sdentato come io –.</p>
<p>Allora la signora Francesca: – Io credo bene, signor Giovanni, che vi contentereste d'avere dieci anni manco e sei denti di più –.</p>
<p>A la quale esso: – Io non ho già quel desiderio ch'ebbe il buon padre Evandro, quando disse:</p>
<p><quote rend="block">O se Giove mi renda i passati anni.</quote></p>
<p>Perché avendo quasi il piè nel porto, cercherei di tornare fra gli scogli, ma mi contenterei bene di trovare un marescalco, che così utilmente mi rimettesse i denti in bocca, come egli rimette i ferri a' cavalli, perché forse io beverei meno e mangiarei più –.</p>
<p>Soggiunse il signor Bernardino: – Ho veduti alcuni che s'hanno fatto inestare de' denti bastardi fra i legittimi con molto artificio, ma credo bene che non servissero di nulla al macinare, ma più tosto per aiuto della favella –.</p>
<p>E 'l signor Guglielmo: – Che così sia, lo dimostrò il poeta, quando disse:</p>
<p><quote rend="block"><lg><l>Onde le perle in ch'ei frange e affrena</l>
<l>dolci parole, oneste e pellegrine.</l></lg></quote></p>
<p>Ma questi che voi dite lo fanno anco per coprire quella disparutezza della bocca sdentata, imitando quelle donne ch'usano i capelli morti in difetto de' vivi, le quali maniere non mi pare che s'abbiano a biasimare –.</p>
<p>Qui il signor Vespasiano: – Il dare un poco di soccorso a qualche parte della persona che resti deforme e generi fastidio, anzi che no, a' riguardanti, non solamente non si dee ascrivere a biasimo, ma merita scusa, massimamente in persona d'alto affare. Sì come meritò Augusto, il quale portava la scarpa alquanto alta per mostrarsi più grande e accrescere dignità alla sua imperial persona. Il che per avventura si disdirebbe in un gentiluomo privato. Abbiamo anco che Cesare aborriva tanto d'esser calvo, che di quanti onori gli furono fatti dal popolo romano, niuno ricevette più volentieri che 'l privilegio di poter del continovo portare la corona dell'alloro, con la quale copriva quel difetto .</p>
<p>– Si dice ancora – soggiunse il Cavaliere che s'una vergine per alcuna indisposizione ha le guancie scolorite, non le disconvenga lo spargervi sopra qualche poco di rossore per trovar più facilmente marito. E anche ad una mal maritata, se per cattivi trattamenti del marito le diviene il volto arsiccio, livido e affumicato, è lecito ricorrere al liscio per coprire co' finti colori la sua vera disavventura –.</p>
<p>– Anzi – rispose la signora Caterina – per coprire con la sua discretezza la bestialità del marito.</p>
<p>Mentre passavano fra loro il tempo intorno a queste piacevolezze, ecco entrare un musico con una lira in mano, il quale dopo l'aver con soavissimo suono generato un subito silenzio e disposti tutti ad una gratissima udienza, rivolti gli occhi al signor Vespasiano e fattagli riverenza, interpose nel basso suono della lira il chiaro canto de' seguenti versi:</p>
<lg type="canzone"><lg><l>Cantar vostr'alti onor mia voce umile</l>
<l>non può, signore, onde convien che torni</l>
<l>al mondo Orfeo col suo divino stile.</l>
<l>Perché voi sete quel che i colli adorni</l>
<l>rendendo al Monferrato, ite fra noi</l>
<l>rasserenando i tempestosi giorni.</l></lg>
<lg><l>Voi ne l'opre di Marte a' primi eroi</l>
<l>togliete il vanto e 'l vostro immortal nome</l>
<l>scorre dal mar d'Atlante ai lidi eoi.</l>
<l>Carlo e Filippo a voi dier gravi some,</l>
<l>ma di più gravi assai carco vedere</l>
<l>vi spero e non ancor bianche le chiome.</l></lg>
<lg><l>A voi, signor, concesso è di sapere</l>
<l>come suoi fin la terra a noi prescriva</l>
<l>e come girin le celesti sfere.</l>
<l>Voi con diverso stil, ch'al cielo arriva,</l>
<l>sol potete tra noi far ch'altro Achille,</l>
<l>ch'altro Enea, ch'altra Laura immortal viva.</l></lg>
<lg><l>Voi giusto, voi clemente e voi di mille</l>
<l>signori un sol, che dentro al petto accoglia</l>
<l>di virtude e d'onor chiare faville.</l>
<l>Voi con lingua possente, che di doglia</l>
<l>può trarre ogn'alma, oprate sì che 'l mondo</l>
<l>com'è il vostro voler voglia o disvoglia.</l></lg>
<lg><l>Ma poiché non mi son dal cor profondo</l>
<l>sospinti al merto vostro eguali accenti,</l>
<l>io qui mi taccio e questa lira ascondo,</l>
<l>e vi consacro i miei pensieri ardenti.</l></lg></lg>
<p>Fu dalla Reina e da tutti gli altri commendata la signora Caterina, che con questa gentil maniera avesse onorato in casa sua l'illustrissimo signor Vespasiano, il quale: – In casa vostra disse – potete, signora Caterina, trattarmi come a voi piace. Ma vi raccordo che non avete a pieno conseguito il vostro intento, perché questi convitati lodano bene la voce del vostro cantore, ma non vogliono credere cosa ch'egli abbia detta di me –.</p>
<p>A cui la signora Caterina: – Io non ho a pieno conseguito il mio contento, perché queste lodi sono di gran lunga inferiori a' grandi merti di vostra eccellenza, e m'assicuro che i convitati diranno il medesimo –.</p>
<p>Qui disse la signora Lelia: – Io confermo il detto della signora Caterina, perché il cantore ha detto intorno a' meriti di vostra eccellenza assai manco del vero –.</p>
<p>E 'l signor Vespasiano: – Anzi confermate la mia opinione, perché s'egli ha detto manco del vero, ha detta la bugia –.</p>
<p>E 'l signor Bernardino: – Il dir manco del vero in soggetto di lode non mi pare che s'abbia ad ascrivere a difetto di verità, ma sibbene a difetto d'ingegno e di sapere –.</p>
<p>Allora il Cavaliere: – La signora Caterina è amica di verità, e quando anco ella volesse in alcuna parte alterarla, io non conosco persona in questa compagnia che vi consentisse. Onde voi, signore, fareste gran torto e a lei e a noi non accettando per vere e per grate queste lodi eroiche e vostre proprie –.</p>
<p>– Orsù – disse il signor Vespasiano – perché la signora Caterina resti in qualche parte sodisfatta, io mi contenterò che tutti gli altri diano fede alle parole del musico, mentre che non le faccia credere a me, perché non le posso credere con mio onore –.</p>
<p>– Anzi – rispose la Reina – bisogna che la signora Caterina sia sodisfatta interamente, onde per l'autorità ch'io tengo in questo luogo, io dispenso e abilito il signor Vespasiano a poter con onor suo accettar queste lodi come leggittime e convenevoli a' suoi meriti –.</p>
<p>– Io – soggiunse il signor Vespasiano – per comandamento di così gran Reina, come voi sete, mi contento di credere cosa che repugna a me medesimo e costringere la mia ritrosa volontà ad accettare in pace queste lodi, delle quali però giusta cosa mi pare che se ne dia qualche parte alla signora Caterina, in ricompensa della sua cortesia –.</p>
<p>E la Reina: – Di ciò se ne stia al giudicio del Cavaliere.</p>
<p>Il quale disse: – Si racconta che Cesare fece rimettere in piedi le statue di Pompeo ch'erano state gittate a terra, onde fu uno che disse: «Cesare nel rimettere le statue di Pompeo fortifica le sue». E perciò la signora Caterina, ad imitazione di Cesare, ha lodato il signor Vespasiano per lodar se stessa e 'l suo proprio giudicio, onde basterà che 'l signor Vespasiano accetti la metà di queste lodi e lasci l'altra metà alla signora Caterina –.</p>
<p>Allora il signor Giovanni: – Io m'aveggo bene che queste lodi sono più rare e preziose che la torta, perché di quelle non si sono fatte se non due parti e di questa ne è toccata a ciascuno di noi una parte –.</p>
<p>A cui disse la signora Francesca: – Se per avventura avete gran desiderio di qualche lode, io cercherò nelle mie casse certi sonetti che mi furono presentati il Carnevale passato sopra una festa, e ve li manderò a casa, perché ad ogni modo io non me ne servo –.</p>
<p>– Voi – rispose il signor Giovanni – mi fate ricordare di quel servitore che veggendo suo patrone stracciare un fascio di lettere, lo pregò a volergliene donare tre o quattro, e dimandandogli il patrone a che effetto, egli soggiunse: «Al partirmi dalla mia terra, mia madre mi pregò ch'io le mandassi talora qualche lettera, onde li manderò di queste, già che voi non ne avete più bisogno» –.</p>
<p>Qui la Reina soggiunse che se non s'avevano a tacere le lodi d'alcuna persona, conveniva anco lodar la signora Caterina del giudicio e della cortesia che in un punto aveva dimostrata nel presentare una così ordinata e aggradevole cena.</p>
<p>E 'l Cavaliere: – Per lodarla assai, con poche parole, diremo che non merita meno onore di quel che convenga ad un valoroso capitano, perché si attribuisce ad altrettanta prudenza l'ordinare bene un convito, quanto l'ordinare bene un essercito: questo per dar terrore a' nemici, e quello per dar utile e piacere agli amici –.</p>
<p>Ed essa: – Poiché 'l Cavaliere ci ha già insegnato come si compartano le lodi, io farò dieci parti di queste che da lui mi vengono date, e quel ch'appartiene all'ordine del convito lo trasferisco con ragione a voi tutti, da' cui onesti e piacevoli ragionamenti questa cena ha ricevuto l'ordine e 'l condimento. Per quella parte poi che dipende da me, nel presentarvi la cena con affezzione e nel raccogliervi con allegrezza, mi contento d'esserne lodata quanto a voi piace, perché non ne sento punto offesa la mia conscienza –.</p>
<p>Nel dirsi queste cose si levarono le vivande di tavola, ed essendo il signor Giovanni per bere, disse il Cavaliere: – Guardate di non mettere un buon vino in cattiva botte –.</p>
<p>A cui egli: – Pensate forse ch'io voglia versarlo nella vostra? –.</p>
<p>E dopo l'aver bevuto fu portato bere al signor Ercole, il quale mostrava col bicchiere in mano di star tutto pensoso. Di che la Reina gli dimandò la cagione, onde egli: – Io m'andava ora rivolgendo per la mente il costume di quei popoli che dalla vena della fronte si cavavano l'un l'altro del sangue, e meschiandolo con vino lo bevevano scambievolmente in segno d'amore, e diceva fra me stesso: «O felice Ercole, se con questo vino potesti bere una gocciola del sangue gentile della tua donna» –.</p>
<p>A cui il signor Guglielmo: – I desiderii degli amanti sono insaziabili, e mi pare di comprendere che dopo l'aver bevuto del suo sangue, vi verrebbe voglia di darle a bere del vostro –.</p>
<p>– A me paiono – disse il signor Bernardino – più avventurati gli amanti che togliono, che quei che danno il sangue alle donne –.</p>
<p>– Io non conobbi mai – soggiunse il signor Giovanni – alcuna donna così liberale che si conducesse a dar del suo sangue agli amanti senza ricevere del loro –.</p>
<p>– Orsù – disse la Reina – contentatevi, signor Ercole, di bere questa volta senza sangue –.</p>
<p>– Anzi – disse egli – io bevo sempre senza sangue, mercè d'Amore che me l'ha consumato –.</p>
<p>E la signora Francesca: – Bevete pure, che farete del sangue, malgrado d'Amore, e poiché 'l vino è chiamato sangue della terra, mescolerete un sangue con l'altro –.</p>
<p>Qui il Cavaliere, appressandosi la sua nave alla bocca: – Amore, disse – lasciami bere e pasciti poi del sangue che troverai nel fondo di questa nave –. Dopoi avendo bevuto, soggiunse: – Amore, la sanguisuga e 'l Bottazzo vanno del pari. Amore non lascia mai l'amante infin che non gli ha cavato il cuore, la sanguisuga non lascia mai la carne finché non è piena di sangue, il Bottazzo non lascia mai la nave infin che non è pieno di vino –. Il che detto rinunciò la nave e disse: – Il buon pro faccia –.</p>
<p>E subito furono levate le tavole e rendute le debite grazie a Dio.</p></sp>
<sp><speaker>Cavaliere</speaker>
<p>Egli è sì grande e maraviglioso il piacere ch'io sento ora in me stesso, che tra per questo e per sollevare alquanto il vostro faticato spirito, sono costretto a rompere il filo di questi dolci ragionamenti, e di dire che dalle lezzioni de' poeti si scopre ch'una delle maggiori grazie che facessero gli dii ad alcun mortale era quando il lasciavano mangiare con essi delle lor vivande, perché con tal mezo egli participava degli onori divini. Il medesimo favore a me pare che riceverebbe chiunque potesse, non dico sedere nel convito e gustar de' cibi di quei signori e dame, che ora avete nominato, ma starsene cheto ad udire i loro pellegrini ragionamenti.</p>
<p>E sì come un eccellente cuoco appresta con maestria alcune vivande, le quali ci porgono al gusto in un punto diversi sapori, talmente contemperati che né l'agro né 'l dolce né l'aromatico né 'l salso eccedono la loro convenevole quantità, così questo nobilissimo convito è composto di giuochi, di favole, d'istorie, di motti e di sentenze, con tanto senno mescolate, che bastano a dar nutrimento gratissimo ad ogni sorte di persone, quantunque delicate.</p>
<p>Veramente s'io considero nel signor Vespasiano la maestà delle parole, poche di numero e molte di peso, mi s'appresenta un luminare che per sé solo rende splendore a tutti i conviti. Se nel signor Ercole, nel signor Bernardino e nel signor Guglielmo contemplo la bontà e la piacevolezza, mi par di gustare quei sapori che destano l'appetito. Se nei due buoni vecchi, il Bottazzo e 'l Cane, osservo la dottrina e i graziosi motti con che si vanno, senza mordere, stuzzicando l'un l'altro, mi bisogna dire che questi ministrano il sale e condiscono il convito. Ma dove lascio la Reina, alle discrete e accorte maniere della quale s'io pongo mente, non posso negare ch'ella non s'assomigli al pane, che tanto è necessario al sostenimento universale? Se nella signora Lelia riconosco la grazia e la dolcezza, ecco il zucchero ch'acconcia tutte e non sconcia alcuna vivanda. Se nella signora Francesca riguardo la prontezza e la vivacità dell'ingegno, mi vien dato a bere d'un vino che conforta gli spiriti. Se finalmente penso alla matura e onesta favella della signora Caterina, ecco l'acqua che tempera ogni soverchio ardore. Laonde trovandomi l'anima divinamente consolata, posso ben dir col poeta:</p>
<p><quote rend="block">Ambrosia e nettar non invidio a Giove.</quote></p>
<p>E di qui giudico che farebbe opera al mondo utilissima chi raccogliesse in un volume tutti questi successi da voi narrati e li mandasse in luce, perché dalla forma di questo convito apprenderebbono gli uomini ad astenersi dalle confusioni e dai disordini de' communi conviti. I quali non hanno alcun fine onesto, percioché quei che li fanno sono sospinti da ambizione, da superbia e da desiderio d'essere canonizati per magnifichi, e quei che vi vanno non pensano se non al diletto della gola, né cercano altro piacere che di riempire e confondere lo stomaco con la diversa e soverchia copia de' cibi, e di scorpare e d'ebbriacarsi, onde ascendono quei fumi al cervello che accecano l'intelletto e stimulano la lingua a parole contenziose, inconsiderate, mordaci, disoneste e insolenti, e riempiono l'anima di pensieri accidiosi, lascivi, empii, inumani e bestiali.</p>
<p>E non pensate che quivi s'osservi il costume de' Lacedemoni, fra i quali era tenuto disonorato colui che avesse palesata alcuna cosa ch'egli avesse udita in un convito. Anzi da' conviti moderni, non altrimente che dalle piazze e da' banchi, si traggono molte novelle e molti secreti e si publicano poi con disonore degli uomini e delle donne che vi si trovarono, né si perdona alla fama dell'istesso autore del convito e gli si fa patire la pena della sua superbia e sentire la beffa col danno. Non mi maraviglio adunque se Pericle non volle mai andare ad alcuno convito, percioch'egli temeva di non alterare i suoi costumi e divenire vizioso.</p>
<p>Ma questo da voi raccontato è veramente convito reale, dove si spoglia l'odio e si veste la benivolenza, e s'impara a gustare i cibi con temperanza e ad essercitare la lingua senza vanità, il giuoco senza lascivia, la concordia senza strepito, la dottrina senza vanagloria, la cortesia senza macchia, né si mira ad altro fine che di scoprire con un vero essempio di carità la modestia e la candidezza degli animi gentili e virtuosi. E brievemente di qui si trae la forma de' trattenimenti che deono passare fra convitati e la debita conversazione loro.</p></sp>
<sp><speaker>Annibale</speaker>
<p>Se le cose infin ad ora raccontate v'hanno recato qualche piacere, io non dubito che l'altre che mi restano a dire non siano per raddoppiare la vostra allegrezza.</p></sp>
<sp><speaker>Cavaliere</speaker>
<p>Or non vi spiaccia di ripigliare l'istoria.</p></sp>
<sp><speaker>Annibale</speaker>
<p>Essendosi dopo cena serbato silenzio per buona pezza, cominciò il signor Vespasiano a dire: – Poco savii a me paiono quelli che non usano diligenza nel trovare modo di fuggire la morte e di prolongare la vita a tutto loro potere. Al che fare sono principalmente atte queste piacevoli e oneste conversazioni, per mezo delle quali si tralasciano i noiosi pensieri e si rinforzano oltremodo gli afflitti spiriti nostri –.</p>
<p>– Per questo – soggiunse la Reina – dichiamo noi che l'allegrezza abbellisce la pelle del viso –.</p>
<p>E qui la signora Caterina: – Io porto grande invidia a quelli che per cosa che vada loro di traverso non restano d'essere sempre i medesimi, né vogliono in modo alcuno albergare malinconia –.</p>
<p>E la signora Francesca: – Io credo che questa maniera di vivere si debba attribuire a mancamento d'intelletto, perché se fossero persone di spirito piglierebbono le cose più a cuore. E che sia il vero noi veggiamo gli uomini d'alto affare e i letterati, che perlopiù sono malinconici –.</p>
<p>– Di qui – disse il signor Giovanni – è nato il proverbio che 'l non sapere nulla è una dolce vita, e veggiamo anco gli uomini spensierati non mutar mai sembiante né per sole né per pioggia, e far come il magnano, che tanto salta con le bolge come senza le bolge, e insomma hanno miglior tempo che se fossero più savii –.</p>
<p>E 'l signor Bernardino: – Per certo non abbiamo maggior nimico della malinconia, la quale ci cava le medolle e asciuga l'ossa, onde per beneficio della vita dovressimo quasi desiderare d'essere un poco meno intendenti e un poco più sani –.</p>
<p>Allora la signora Lelia: – Io volentieri apprenderei qualche secreto col quale mi potessi mantenere più lieta di quel ch'io mi sia, poiché tanto mi nuoce la malinconia –.</p>
<p>A cui il signor Vespasiano: – Avete ragione di desiderare questo secreto, perché la tristezza dell'animo ha non so che di commune con la pazzia. Ma il secreto è in mano di tutti, se ben pochissimi se ne servono –.</p>
<p>– E quale? – diss'ella.</p>
<p>Ed esso: – Il contentarsi della sua sorte –.</p>
<p>– Io conosco molti – soggiunse ella – per virtù, per grandezza e per robba felicissimi, i quali tuttavia non si contentano del loro stato –.</p>
<p>E 'l signor Vespasiano: – Questi non dovete chiamar felici, poiché non sanno d'esser felici, ond'è che 'l poeta mantovano disse:</p>
<p><quote rend="block"><lg><l>O troppo fortunati i contadini,</l>
<l>s'avesser dei lor ben conoscimento –.</l></lg></quote></p>
<p>– E qual cosa – disse ella – ci tiene lontani da questo conoscimento e dal contentarci dell'essere nostro? –.</p>
<p>Ed egli: – L'iniqua comparazione, perché voi vi andate paragonando con quelle donne che sono più agiate di voi ed io a quegli uomini che sono più potenti di me, onde aviene che del continovo ci mangiamo il cuore per non poter giungere a quel segno, e non vogliamo un poco volgerci indietro e paragonarci a quelli che ci sono di grado inferiori. Il che se facessimo, certamente invece di contristarci ci rallegreressimo, con render grazia a Dio che non ci abbia posti in quella bassezza, e ci ravedressimo, ché se la simia si duole per non aver coda e l'asino per non aver corna, ha molto più ragione di dolersi la talpa che non ha occhi –.</p>
<p>Tornò la signora Lelia a dimandargli qual cosa fosse cagione di questa ingiusta comparazione, ed egli: – Il soverchio e disordinato appetito, il quale abbraccia molte cose, ma particolarmente l'avarizia e l'ambizione, le quali ci stimolano del continovo a seguire con ansietà quelle cose che non possiamo conseguire e ci fa cadere nella sciagura della cera, la quale dolendosi d'esser molle e veggendo che i mattoni s'induravano nel fuoco, si gittò nella fornace, dove si distrusse. Dal quale essempio siamo avvertiti a voler conoscere noi stessi e imparare ad aumentar le forze, overo a diminuire l'animo nostro.</p>
<p>E se vorremo ben ricercare il tutto, troveremo che l'uomo procura d'acquistare e di trasricchire con pensiero di non aver dopo l'acquisto a sentire alcuna molestia; ma dopoi egli perde l'affezzione alle cose acquistate e rivolge l'amore a quelle che gli mancano, talmente che di quel ch'egli ha non se ne serve e di quel che non ha ne vive con ansietà. Dal che si vede ch'egli non si prescrive mai alcun termine e quel che è finito d'acquistare è principio di nuovi desiderii. E qual cittadino si trovò mai che avendo dopo molti sudori trappassate le ricchezze di tutti gli altri cittadini, volesse con tutto ciò darsi riposo e non si lasciasse da nuovo desiderio stuzzicare a concorrere con la fortuna d'alcuno straniero più potente di lui?</p>
<p>Quel ch'io dico de' cittadini, sia pur anco detto delle persone poste in seggio di signoria, e si consideri quanto giustamente dicesse un pellegrino scrittore, che 'l filosofo non ebbe tante facultà quante Lelio, né Lelio quante Scipione, né Scipione quante il ricco Crasso, ma il ricco Crasso non ne ebbe tante quante desiderava. E così avendo vinti tutti di ricchezze, fu vinto dalla propria cupidigia e parve a tutti più ricco che a se stesso. Ma molto più si mostrò ingordo Alessandro Magno, il quale avendo inteso che vi erano più mondi, ebbe a dir piangendo: «Misero me, che non ne ho ancora acquistato uno». E perciò ebbe ragione colui che gli disse: «Se Dio t'avesse dato il corpo eguale al desiderio del tuo grande animo, il mondo appena ti capirebbe, e toccheresti con una mano l'Oriente e con l'altra l'Occidente».</p>
<p>Da questi essempi e dall'uso commune siamo astretti di confessare che non vi è mai alcuno così ricco e potente, che non abbia manco di quel che desidera, e ch'egli è vero quel detto: molti hanno troppo, niuno a bastanza. E perciò chi vorrà una volta aprir gli occhi, vedrà per conto dell'ambizione che quanto più andiamo in alto, a tanto maggior percossa siamo sottoposti, e per conto dell'avarizia si risolverà con quel filosofo, il qual diceva: «se tu vuoi vivere secondo la natura, non sarai mai povero, se vuoi vivere secondo l'opinione, non sarai mai ricco». Insomma dal soverchio appetito ne segue la malinconia, e dalla malinconia la morte misera e infelice –.</p>
<p>– Ora io comprendo – disse ella – che m'avete fatta una scala per ascendere all'allegrezza, perché tornando indietro per li gradi che avete posti, io trovo che per fuggire la morte bisogna fuggire la malinconia, per fuggire la malinconia bisogna fuggire il soverchio appetito, per fuggire il soverchio appetito bisogna fuggire la falsa comparazione, e per fuggire la falsa comparazione bisogna contentarsi del suo grado, il che facendosi s'acquista l'allegrezza –.</p>
<p>– Aggiungetevi poi – disse il signor Vespasiano – che non è minor virtù il conservare che l'acquistare l'allegrezza, e per conservarla non vi è il miglior mezo di questa virtuosa conversazione –.</p>
<p>Allora la signora Francesca: – Io vorrei che 'l mio consorte fosse qui ad udire questi ragionamenti, per potergli aggiungere ad un certo suo libro ch'egli scrive in soggetto di conversazione –.</p>
<p>A cui il signor Giovanni: – Io credo che vorreste ch'egli fosse qui più tosto per scrivere sopra il vostro libro che sopra il suo –.</p>
<p>Ed ella: – Pigliatela come volete, che il libro è suo ad ogni modo –.</p>
<p>Aveva infino a quel punto tacciuto il Cavaliere, quando la Reina gli commandò di dire alcuna cosa intorno all'allegrezza. A cui egli: – Non vi diss'io, signora, che farei come quella gallina, che per essere troppo pasciuta restò di far uova? Ma non ve ne maravigliate, perché la natura del Bottazzo è di non risonare se non quando è voto –.</p>
<p>Ma 'l signor Vespasiano: – Non vi tirate – disse – indietro, che sappiamo che a voi non mancano i ragionamenti, come non manca il canto agli usignuoli –.</p>
<p>Ed egli: – S'io non canterò come gli usignuoli, io gracchierò come le cornacchie –. E qui soggiunse: – Io credo che a voi tutti sia noto il caso di quel dottore il quale era così gravemente infermo, che s'aveva perduta la speranza della sua vita, e veggendo egli i servitori che portavano via chi qua chi là le sue vesti e altre robbe, gli si accrebbe il cordoglio; ma veggendo poi la simia dar di piglio alla sua berretta e porlasi in capo, egli si prese tanto piacere di quell'atto che per allegrezza guarì. Questo essempio io me lo riduco bene spesso a memoria, perché mi fa certo, oltre alle ragioni efficaci già espresse e alla commune prova, che l'allegrezza è l'istromento col quale si conserva lungamente la vita.</p>
<p>Ben è dunque ragione che ci affatichiamo nell'andare ricercando quelle cose che ci chiudono e quelle che ci aprono la strada a questa allegrezza. E benché dal prudente discorso del signor Vespasiano abbiate inteso quel che può bastare in questo soggetto, nondimeno dovendo io ubidire a chi mi comanda, dirò solamente, in confermazione di lui, che non vi ha cosa che più ci sgombri dal cuore le tenebre della mortal malinconia e ci apporti la luce della vital allegrezza che 'l mortificare e 'l congelare in se stesso il mercurio, dico il tranquillare la sua mente e non lasciarla scotere da alcuna passione.</p>
<p>E con tutto che siano assai pochi quei c'hanno questo virtuoso secreto, nondimeno a me pare che particolarmente ne siano in tutto prive tre sorti di persone, cioè gli avari, i quali come abbiano il cuor tranquillo si comprende dall'autorità di Bernardo santo, il quale dipingendoli dice che 'l carro dell'avarizia è condotto da quattro ruote nominate pusillanimità, crudeltà, sprezzamento di Dio, dimenticanza della morte; le giumente che lo tirano sono rapacità e tenacità; il carrettiero è desiderio d'avere; i flagelli sono speranza d'acquistare e timore di perdere.</p>
<p>A questi seguono gli ambiziosi, il cui vizio è chiamato dal medesimo dottore mal sottile, veleno secreto, peste occulta, artefice d'inganno, madre d'invidia e d'ipocrisia, origine de' vizii, tignuola di santità, accecatrice de' cuori; e veramente chi non si contenta d'essere quel ch'egli è, si truova spesso portato a grado ove più scende chi più sale, e si conduce ad infelice successo. Sì come avvenne per l'ambizione de' nostri primi padri, i quali spinti dal desiderio d'assomigliarsi agli iddii mangiarono (miseri noi) il frutto che fu loro e a' posteri di tanti mali cagione.</p>
<p>Finalmente sono travagliati dall'inquietudine di mente gli oziosi e delicati, i quali nelle prosperità temono la morte e nelle avversità la bramano, non sapendo da una parte che è cosa da stolto il temere quel che non si può schifare, dall'altra non considerando che sì come l'asino desiderava la morte per non sentire più strazio, e poi ne fu fatto un tamburro, ond'è più che prima percosso, così l'uomo che per impazienza o per disperazione si lascia cadere subito l'animo a' piedi e chiama la morte, si mette a rischio di ricevere poi maggiore tormento.</p>
<p>Se così è adunque, procuriamo, signori, procuriamo di reggere gli animi nostri e tenerli cheti, perché sentirete i soavi frutti della salutifera allegrezza. E come che non manchino a' mortali diversi modi d'acquistarla, io non ne so tuttavia vedere alcun altro più potente del convito composto d'una grata e onesta compagnia, come è questo, nel quale io, sì come sanno i mille testimoni della mia conscienza, ho dato molto di più nudrimento all'animo che al corpo. Onde come geloso non meno della salute di tutti voi che della mia propria, vi essorto e prego di cuore che cominciamo a dar ordine dove ci abbiamo a trovare domani a cena –.</p>
<p>A cui la signora Lelia: – A me pare che voi adopriate male questa medicina dell'allegrezza, poiché cominciate già a darvi pensiero per la cena di domani, di che ve ne biasimo grandemente –.</p>
<p>– Anzi – rispose egli – io cerco che vi si ponga ordine in questo punto, per non avervi più a pensare questa notte e per starmene con l'animo lieto e quieto –.</p>
<p>Qui la signora Caterina: – Se ben non potete essere ripreso di curiosità, meritate però d'essere ripreso di gola –.</p>
<p>Ed egli: – Né anco di questo, perché il mio pensiero non è di quel che abbiamo a cenare, ma dove, per sapervi andare –.</p>
<p>E la signora Francesca: – Se non meritate d'essere tassato né di curiosità né di gola, sarete almeno tassato d'avarizia, poiché fate conto d'andar a cena altrove, con disegno di risparmiare il vostro –.</p>
<p>Ed egli: – Io non ebbi mai così gran contrasto come ora che ho tre donne contra, le quali hanno tolto a perseguitarmi, dandomi titolo di curioso, di goloso e d'avaro, ma s'io ne posso uscire questa volta con onore, non ci torno mai più –. Il che detto soggiunse: Voi sapete, signora Francesca, che questo onore di far la cena non lo può conseguire se non un solo. Ma perché io veggo tutti gli altri intenti a volerla fare, io ho pensato di non farla, non già per avarizia, ma per aver io l'onore d'essere stato il primo a cedere e per dare essempio agli altri di fuggire l'ambizione e di lasciare questa preminenza di far la cena a chi la vuole, altrimenti stando tutti sul volerla fare, niuno la farebbe e si perderebbe il piacere di questa raunanza –.</p>
<p>A cui la Reina: – E se tutti anco stessero sul non volerla fare, come voi state, niuno parimente la farebbe, e ne seguirebbe il medesimo disordine –.</p>
<p>Allora egli: – Quando io pensava d'uscire delle mani di queste tre ninfe, ecco Diana, che ha tirata la rete e m'ha preso e avviluppato in maniera che non vi è più scampo, e mi confesso vinto –.</p>
<p>– Ora io voglio – replicò la Reina – che voi gustiate il frutto della vostra umiltà. E poiché avete voluto lasciare agli altri l'onore d'apparecchiare la cena, io intendo che gli altri lo lascino a voi e che voi siate domani il nostro ospite e noi i vostri convitati –.</p>
<p>E 'l signor Giovanni: – Fateci pure apprestare ben da cena, altrimente questo vostro onore recherebbe a voi vergogna e a noi danno –.</p>
<p>E 'l signor Bernardino: – Io oserei dire che sì come quel vostro dottore guarì veggendo la simia con la sua berretta in capo, così a voi si sia alterato il polso udendo la nuova della cena che ci dovete fare –.</p>
<p>Ma il Cavaliere: – Io non meno col cuore che con la lingua accetto l'onore che mi vien fatto, e mi confido, signor Bernardino, che in ciò crederete più alla mia semplice parola che alla vostra falsa opinione. E non vorrei già che con l'imaginarvi ch'io vi dia mal volentieri da cena restaste di venirci, imitando colui che dovendo far viaggio stette in dubbio se dovesse dimandare in prestito un cavallo a suo compare. E finalmente egli disse: «Io non voglio in modo alcuno dimandarglielo, perché io tengo ferma opinione ch'egli me lo negherà»; onde non solamente non volle farne la prova, ma da quell'ora in poi cominciò a portargli odio e se lo tenne sempre per nimico per questa bizarra opinione –.</p>
<p>Questo detto si levò la Reina e si ritirò insieme con gli altri verso il fuoco, e dopo l'essersi serbato un poco di silenzio, ella disse: – Poiché per commun parere dipende da questa conversazione il mantenimento della nostra allegrezza, io non so vedere perché in cambio del giuoco della solitudine fatto avanti cena, non si debbia far ora il giuoco della conversazione. E però sarà ora carico vostro, signor Ercole, di metterlo in campo, conforme al bel giudicio vostro –.</p>
<p>Qui il signor Giovanni: – Così vi dimostraste giudiciosa nel dar carico del giuoco della solitudine ad un vecchio, come avete ora fatto nel rimettere il giuoco della conversazione ad un giovane, il quale sarà molto più atto di me –.</p>
<p>E 'l signor Ercole: – Egli sarebbe ormai tempo ch'io facessi il giuoco della conversazione, poiché infin ad ora, per colpa di tal che non ne ha cura, io non faccio altro giuoco che quello della solitudine –.</p>
<p>Ma la Reina: – Riserbate pure questi lamenti a miglior occasione e date principio al giuoco, del quale saranno giudici il signor Giovanni e 'l signor Guglielmo –.</p>
<p>Or il signor Ercole: – Si potrà – disse – far un giuoco nel quale avremo ciascuno di noi ad imaginarci qualche cosa la quale sia causata da due altre insieme congiunte, come per essempio: un pesce si piglia con due cose congiunte, che sono l'esca e l'amo, onde io potrò dire: «Io vi presento un pesce che hanno preso conversando insieme l'amo e l'esca». E poi che avremo tutti fatte queste proposte, non perciò sarà finito il giuoco. Ma per non confonderci faremo ora questa prima parte, e poi seguiremo il rimanente –.</p>
<p>Qui s'opposero le donne con dire che 'l giuoco era troppo malagevole per farlo così all'improviso. Tuttavia il signor Ercole disse che mentre gli uomini farebbono le loro proposte, esse avrebbono tempo di pensarvi, e volgendosi alla Reina fu egli il primo a dire:</p>
<p>– Signora, io vi presento la piaga che fanno ne' cuori de' mortali, conversando insieme, la bellezza e l'onestà vostra –.</p>
<p>E 'l signor Vespasiano verso la signora Caterina: – Io vi presento la confusione che hanno generata, conversando insieme nel mio petto, speranza e timore –.</p>
<p>E 'l signor Bernardino verso la signora Lelia: – Io vi presento un laccio, che mi fecero intorno al cuore, conversando insieme, la vostra mano e la mia –.</p>
<p>E 'l Cavaliere verso la signora Francesca: – Io vi presento un prigione preso nella rete d'oro che composero, conversando insieme, Amore e i vostri capelli –.</p>
<p>Poi la Reina verso il signor Ercole: – Io vi presento una pianta di fiori, che hanno prodotta, conversando insieme, la terra e 'l sole –.</p>
<p>E la signora Caterina verso il signor Vespasiano: – Io vi presento una corona, che v'hanno tessuta, conversando insieme, le lettere e l'arme –.</p>
<p>E la signora Lelia verso il signor Bernardino: – Io vi presento un ricamo, che hanno lavorato, conversando insieme, l'ago e la seta .</p>
<p>E la signora Francesca verso il Cavaliere: – Io vi presento una lettera piena de' miei secreti, che hanno composta, conversando insieme, la penna e l'inchiostro –.</p>
<p>Finita questa parte il signor Ercole disse: – A voi sta, signori giudici, il dichiarare qual cavaliere e qual dama abbia più leggiadramente espresso il suo concetto –.</p>
<p>I quali avendo conferiti insieme i loro voti, risposero: – Delle dame la Reina, de' cavalieri il signor Vespasiano –.</p>
<p>– Questi – soggiunse il signor Ercole – resteranno fuori della conversazione –.</p>
<p>Dopoi egli tornò a proporre a quei che restavano in giuoco che ciascuno presentasse una cosa che fosse composta di molte, e cominciò egli a dire verso la signora Caterina: – Io vi presento una ghirlanda contesta di molti fiori –.</p>
<p>E 'l signor Bernardino verso la signora Lelia: – Io vi presento un tempio di lodi, che v'hanno consecrato molti academici Illustrati –.</p>
<p>E 'l Cavaliere verso la signora Francesca: – Io vi presento la mia vecchiaia, composta di molt'anni –.</p>
<p>Poi la signora Caterina verso il signor Ercole: – Io vi presento la mia affezzione generata da molti vostri meriti –.</p>
<p>E la signora Lelia verso il signor Bernardino: – Io vi presento l'accortezza generata da molti travagli –.</p>
<p>E la signora Francesca al Cavaliere: – Io vi presento il mele composto da gran copia d'api –.</p>
<p>Qui il signor Ercole dimandò a' giudici la sentenza sopra queste proposte, i quali diedero l'onore alla signora Lelia e al signor Bernardino, i quali rimasero fuori del giuoco.</p>
<p>Poi il signor Ercole propose che si nominassero due cose le quali conversino bene insieme, e disse egli il primo: – Bene conversano insieme la vite e l'olmo –.</p>
<p>E 'l Cavaliere: – Bene conversano insieme la nobiltà e la ricchezza –.</p>
<p>E la signora Caterina: – Bene conversano insieme lo stroppiato e 'l cieco –.</p>
<p>E la signora Francesca: – Bene conversano insieme il glorioso e l'adulatore –.</p>
<p>E qui fu dato l'onore alla signora Caterina e al Cavaliere. Ma essendo restati solamente nel giuoco la signora Francesca e 'l signor Ercole, egli disse: – Avete ora voi, signora Francesca, a dire due cose che male s'accordino insieme –; e disse egli: – Male s'accordano insieme due signori in un regno –.</p>
<p>Ed ella: – Male s'accordano insieme due rivali in una servitù –.</p>
<p>Or ricercando egli il voto de' giudici, fu data la lode alla signora Francesca, e restò solo il signor Ercole, il qual disse: Voi vedete ch'io resto solo, onde è finito il giuoco della conversazione –.</p>
<p>Qui la Reina, rivolta ai giudici: – A me pare – disse – che 'l signor Ercole meriti gran pena per averci tutti uccellati su la fine del giuoco, il quale stavamo aspettando che pigliasse altro verso –.</p>
<p>E 'l signor Giovanni: – Egli merita pena non solamente per questo, ma per non aver ubidito al vostro comandamento, il quale fu ch'egli facesse un giuoco di conversazione, in luogo del quale a me pare ch'egli abbia fatto quello della solitudine, avendolo cominciato da otto e finito in uno –.</p>
<p>E la signora Lelia: – Egli merita anco pena per essersi cavato fuori della nostra conversazione, come abbia voluto inferire che siamo tutti indegni della sua –.</p>
<p>E la signora Francesca: – Non gli debbe anco essere perdonato questo errore per lo pericolo grande in che egli m'ha posta, perché se a me fosse toccato per mia sventura il restare in solitudine, come è tocco a lui, io sarei morta di spavento –.</p>
<p>A questo detto soggiunsero tutti ch'era bene dargliene castigo. Il che udendo il signor Ercole: – Io – disse – conosco bene ch'egli è il vero che come l'albero è caduto a terra, tutti li corrono sopra con la scure –.</p>
<p>Onde la Reina gli comandò che si levasse dal cerchio di quella compagnia e se ne stesse ritirato in piedi ad udire la decretazione del suo processo. Il che avendo fatto, ella chiamò a sé i giudici, e inteso il loro aviso così disse: – Sì come negli altri giuochi si suole astringere ciascuno della compagnia a risolvere qualche dubbio, così ora toccherà a noi tutti movere i dubbi al signor Ercole e a lui solo toccherà il carico di risolverli, per sodisfazzione della pena la quale egli ha meritata. E mentre ch'egli convenevolmente risponda alle dimande che gli saranno fatte e assegni a ciascuna sua risposta qualche ragione, ci contenteremo tutti di restituirgli la grazia nostra e accettarlo di nuovo in questa compagnia. E se non gli dà il cuore di pigliare questa impresa, accetti in pace un bando per tutto questo verno dalla compagnia nostra –.</p>
<p>A cui il signor Ercole: – Il darmi bando da questa compagnia, non significa altro che 'l darmi una subita morte. E con tutto che 'l far contrasto a tanti sia fatica sopra le forze d'Ercole, nondimeno io m'eleggerò di rispondere alle vostre dimande, dalle quali tosto m'accorgerò se 'l vostro pensiero sia d'essercitare la pietà o la crudeltà verso di me, perché se le dimande saranno quali richiede la debolezza del mio povero intelletto, io potrò comprendere che inchiniate a restituirmi la grazia vostra che così scioccamente ho perduta, e se saranno d'altra qualità, io sarò sicuro che avete tutti gran sete della mia morte, la quale non credo già d'aver meritata –.</p>
<p>Qui la Reina cominciò a dimandargli qual sia quell'acquisto che apporti danno. Ed egli: – Quello – rispose – che ora ho fatto con tutti voi, perché col mio infelice giuoco m'ho acquistata la disgrazia vostra, per la quale son privo d'ogni allegrezza –.</p>
<p>Seguì la signora Caterina, la quale gli dimandò a cui si poteva dire più liberamente un secreto. Ed egli: – Ad un bugiardo, perché ridicendolo non sarà creduto –.</p>
<p>Poi la signora Lelia gli dimandò qual cosa fosse la più veloce di tutte. Ed egli: – La mente, perché discorre ogni cosa in un momento –.</p>
<p>E la signora Francesca gli dimandò a qual cosa più s'assomigliasse l'invidia. Ed egli: – Alla tignuola, perché sì come la tignuola rode il legno dove nasce prima che possa rodere gli altri, così l'invidioso rode e offende se stesso prima ch'egli possa offendere altrui –.</p>
<p>Poi il signor Vespasiano gli dimandò di qual colore dovrebbe vestirsi un cavaliere per significare un ardente e secreto amore. Ed egli: – Del berrettino, perché quel colore s'assomiglia alla cenere, che cova nascosamente e più vivamente il fuoco –.</p>
<p>E 'l Cavaliere gli dimandò qual cosa fosse più simile alla morte. Ed egli volgendosi alla Reina: – Signora – disse – comandate al Cavaliere che mi faccia altra dimanda, perché con questa egli procura ch'io dica cosa la quale apporti biasimo alle donne e a me la malivolenza loro –.</p>
<p>A cui la Reina: – Rispondete pure convenevolmente e senza rispetto, ché il tutto si piglierà in giuoco –.</p>
<p>Onde egli: – Con vostra licenza adunque io rispondo che niuna cosa s'assomiglia più alla morte che la donna, perché ella a guisa della morte segue chi la fugge e fugge chi la chiama –.</p>
<p>E 'l signor Guglielmo gli dimandò qual cosa fosse più simile alla bilancia. Ed egli: – La donna, perché in quella parte piega onde più riceve –.</p>
<p>E 'l signor Bernardino gli dimandò qual cosa ardesse più che 'l fuoco. Ed egli: – Amore, perché il fuoco accende solamente d'appresso, ma Amore arde d'appresso e di lontano –.</p>
<p>E 'l signor Giovanni gli dimandò quai sudditi fossero più infelici di tutti. Ed egli: – Quei che sono sottoposti a più signori, perché più difficilmente si riempiono più sacchi ch'un solo –</p>
<p>Poi ch'ebbe il signor Ercole data risposta a tutti intorno alle loro dimande, la Reina guardandolo disse ch'egli poteva allora ravedersi come dal male ne aviene talora il bene, perché dall'esser egli incorso nella disgrazia di tutti loro, gliene risultava questo onore d'aver fatto risplendere il suo alto sapere con queste graziose risposte, delle quali lo commendava. E poi col buon volere di tutti gli altri lo richiamò alla conversazione e lo restituì nel suo primo grado. Ond'egli fatta riverenza alla Reina e ringraziati gli altri con umiltà, andò a rimettersi nel suo seggio, presso il quale sedendo il signor Giovanni, gli si accostò con la bocca all'orecchia e sotto spezie di parlargli in secreto, gli disse assai forte:</p>
<p>– Egli è doluto grandemente a tutti, e a me infino nel cuore, la disgrazia vostra. Tuttavia voi sapete che bisogna che siamo tutti figliuoli d'ubidienza e che la giustizia abbia luogo. Ma potete ben credere che tanto maggiore è l'allegrezza che ora io sento del vostro ritorno –.</p>
<p>Di ciò risero tutti. Ma la signora Caterina soggiunse: – Poiché 'l cane vi ha morduto, egli vi vuole far festa. Ma lasciatelo pur dire e crediate ch'egli fu il primo a gridare: «Dalli, dalli», e a procurare la disgrazia vostra –.</p>
<p>Allora il Cavaliere: – Non accade rinovare più le doglie passate, e dobbiamo credere che 'l signor Ercole non solamente abbia portata volentieri la pena per sodisfazzione di tutti, ma non gli paresse molto strana cosa l'esser privo della nostra conversazione, perché gli amanti suoi pari sogliono cercare la solitudine –.</p>
<p>Ed esso: – Gli amanti si riducono volentieri in solitudine non perché ella sia il loro principale oggetto, ma perché ivi conversano in spirito con l'amata ed essercitano la mente intorno a' modi di poter venire alla conversazione della presenza, la quale è il loro fine –.</p>
<p>E 'l signor Bernardino: – Voi vi sete per ora costituito a questo fine, ma quando vi foste giunto, non vi contentereste e cerchereste d'andare più oltre verso un altro fine –.</p>
<p>Ma il signor Ercole: – Sallo Iddio s'io amo la mia donna men che onestamente, e s'io bramo di cavar altro frutto dalla sua conversazione che 'l cibo degli occhi e dell'orecchie, che sono i suoi graziosi sguardi e le dolcissime parole –.</p>
<p>Qui il signor Bernardino: – Poiché 'l signor Ercole ci ragiona degli sguardi e delle parole, piaccia alla Reina di comandare al Cavaliere che ci dichiari quali siano più possenti ad acquistare grazia nella conversazione degli amanti, gli occhi o la lingua –.</p>
<p>Il che ella fece. A cui il Cavaliere: – Io non so come il ragionare d'amore convenga ad uomo che porti addosso il peso di settant'anni, come io –.</p>
<p>Ma il signor Giovanni: – Anzi – disse – il ragionare d'amore appartiene a noi vecchi che ne ragioneremo più maturamente –.</p>
<p>– Qual ragione – disse il Cavaliere vi fa dir questo? –.</p>
<p>A cui egli: – Non discorre meglio delle cose colui che vi ha fatto più lungo abito dentro? –.</p>
<p>Ed egli: – Ve lo credo –.</p>
<p>Poi ritornò il signor Giovanni a dire: – Non parla più sanamente delle cose colui che non vi ha dentro alcuno interesse? –.</p>
<p>Il che gli confermò, onde il signor Giovanni: – Eccovi adunque che noi vecchi siamo più atti a ragionare d'amore di quel che siano i giovani, perché noi l'abbiamo provato insino a guerra finita, il che non possono dire essi, i cui disegni sono tuttavia in erba, e noi ora non siamo accecati dalla passione come tuttavia sono essi –.</p>
<p>Onde il Cavaliere volgendosi alla Reina: – Poiché adunque voi mel comandate e 'l signor Giovanni mi mette con l'auttorità sua gli speroni a' fianchi, io vi rispondo che molto più gran forza nella conversazione degli amanti hanno gli occhi che la lingua, perché gli occhi nostri, malgrado di noi, scuoprono fuori quel che dentro si nasconde, col mostrarsi o lieti o mesti o benigni o severi o stupidi o lascivi. Né solamente producono questi effetti, ma bene spesso ci dimandano o promettono alcuna cosa, e come messaggieri del cuore danno certissimo segno così dell'amore come dell'odio, e fanno che senza parlare siamo intesi, in modo che non ci accade dubitare che gli occhi non siano il ritratto dell'animo nostro e che in quelli non sia riposto tutto l'amore. Ma sì come questi danno segno infallibile de' nostri secreti, così la lingua è fallace e asconde bene spesso l'affetto del cuore, in maniera che non si può assicurare l'amante di quel che dica la sua donna senza il pegno in mano. Oltre che la lingua dice cose che molte volte offendono e si mette a rischio d'alterare l'animo dell'amata, dove gli occhi con una continova riverenza acquistano grazia e mercede –.</p>
<p>Qui il signor Ercole: – Se ben voi sete bandito dalla giostra, non sdegnate per cortesia ch'io, campione inesperto, venga ora a contrasto con voi e vi dica che molto più di forza hanno, per mio parere, le parole che gli sguardi. Perché se ben gli occhi danno qualche indicio dell'animo nostro, non è però che non ci sia stata conceduta la lingua, in vece d'una chiave, con la quale s'apre il secreto del cuor nostro. E potete ben credere che se gli occhi fossero sofficienti testimoni dell'animo, si sarebbe contentato Socrate di riguardare fiso negli occhi quel giovane, del cui valore desiderando aver contezza gli disse: «Parla, accioch'io ti conosca». Né accade dire che la lingua sia bene spesso bugiarda, perché voi sapete che quando la lingua vuol mentire, gli occhi le corrono in aiuto per darle il colore, anzi mi pare di dire che gli occhi sono più mentitori di quel che sia la lingua, perché la lingua non ardisce mentire senza il consiglio e l'aiuto degli occhi. Ma gli occhi da loro stessi fanno questo ufficio, il che si dichiara con l'essempio d'infiniti amanti, i quali per opera d'un finto sguardo sono stati condotti in un laberinto d'errori senza poterne mai più uscire –.</p>
<p>Ma il Cavaliere: – Quando Socrate non avesse cercato di sapere se non quali fossero i costumi di quel giovane, gli sarebbe bastato di farne giudicio dagli occhi, ne' quali si raffigurano le qualità dell'animo. Ma quel ch'egli desiderava di conoscere era il discorso e 'l sapere, il quale si manifesta con la lingua, sì che possiamo ravederci che la natura ha loro concesse le sue virtù proprie e particolari, cioè alla lingua di rivelare la dottrina, l'eloquenza e la prudenza, e agli occhi di scoprire gli affetti, i pensieri e l'inclinazione. Il che dimostrò vivamente l'Elevato nostro academico nelle stanze ch'egli scrisse in lode de' begli occhi dell'eccellentissima donna Isabella Gonzaga, marchesana di Pescara, mia signora, e particolarmente in quei due versi:</p>
<p><quote rend="block"><lg><l>Mostran dolor pria che le ciglia e 'l viso,</l>
<l>e movon prima che le labra il riso –.</l></lg></quote></p>
<p>E 'l signor Ercole: – Io non so come l'intendiate, ma so bene che l'infimo grado della scala d'amore è il vedere, e che sopra di quello vi è il grado del parlare, il quale s'accosta più al godimento; onde bisogna dire ch'egli ha maggior forza e porta seco maggior segno d'amore –.</p>
<p>A cui il Cavaliere: – Vi confesso che 'l parlare è il secondo grado d'amore, ma a questo non potete voi ascendere se non per mezo del primo grado, che è il vedere, il quale è il fondamento e sostegno di questa scala, e tanto più nobile del parlare, quanto è più nobile la cagione che l'effetto. E non conosco già io alcuno amante così temerario, che s'attentasse d'andare ad abboccarsi con la sua donna se prima non fosse stato invitato da qualche sguardo, dal quale egli avesse tratta speranza di poter andarle sicuramente avanti. Fate pur conto che la lingua non fa altro ufficio che ratificare quello che già hanno promesso gli occhi, che sono i fonti onde derivano i nostri primi affetti e si chiamano le finestre del cuore, per le quali entra amore, sì come hanno dimostrato molti poeti, e greci e latini –.</p>
<p>Il che confessò il signor Ercole, adducendo l'essempio del sonetto Occhi piangete, dove segue quel verso:</p>
<p><quote rend="block">Già prima ebbe per voi l'entrata Amore.</quote></p>
<p>E 'l signor Guglielmo vi aggiunse quell'altro:</p>
<p><quote rend="block">Ed aperta la via per gli occhi al core.</quote></p>
<p>– Eccovi adunque – soggiunse il Cavaliere come è vero che l'amoroso veleno si bee con gli occhi. E sì come gli occhi nostri, mirando gli infermi occhi altrui, ricevono talora della mala qualità loro, così non ci dee parere strana cosa che col medesimo secreto di natura si trasferisca da un cuore all'altro l'amorosa passione –.</p>
<p>Qui il signor Guglielmo aggiunse che communemente i poeti nell'amorose rime ascrivono la cagione delle lor pene agli occhi, e in confermazione di questo allegò quel verso:</p>
<p><quote rend="block">Da due begli occhi che legato m'hanno;</quote></p>
<p>e quell'altro:</p>
<p><quote rend="block">Qui co' begli occhi mi trafisse il core.</quote></p>
<p>– Onde – soggiunse – si può conchiudere che gli occhi sono i due capitani che ci conducono alla guerra d'amore, il che si conferma con quella sentenza:</p>
<p><quote rend="block"><lg><l>E sian col cor punite ambe le luci</l>
<l>ch'a la strada d'Amor mi furon duci –</l></lg></quote></p>
<p>Poi ch'ebbe ciò detto, la Reina dimandò al signor Vespasiano quel che li paresse di queste contese. Il qual disse: – Signora, io non so dir altro se non che se fossero condotti innanzi al signor Ercole due giovani, una cieca e l'altra muta, egli, se non m'inganno, si lascierebbe più tosto inescare dagli occhi della muta che dalla lingua della cieca, quantunque ella fosse più eloquente che Demostene –.</p>
<p>A questo soggiunse il signor Bernardino: – Io credo che due amanti i quali senza parlare si rimirano fissi l'un altro, dicano assai più cose in un momento di quel che direbbono con la lingua in un giorno –.</p>
<p>Allora il signor Guglielmo: – Se gli occhi hanno tanta virtù quanta lor concedete, bisognerebbe anco dimandarne il loro parere a queste signore –.</p>
<p>A cui la Reina: – Io stimo che 'l dar giudicio del dolore appartenga più tosto a quei che ricevono la piaga, che a quei che la fanno –.</p>
<p>Ed egli: – Se questo tocca a quei che sentono il dolore, io dirò che gli occhi sono quelli che feriscono gli amanti. Il che accennò anco il Boccaccio, con quel detto: guardare con la coda dell'occhio; e: 'l portar negli occhi, altro non sona che amare grandemente. Onde se ben mi ricorda, monsignor Bembo diede principio ad un sonetto con queste parole:</p>
<p><quote rend="block">Se la fiera ch'ognor negli occhi porto.</quote></p>
<p>E più d'una volta ho compreso che gli occhi danno ardire, gli occhi spaventano, gli occhi fanno guerra, gli occhi fanno pace, gli occhi feriscono, gli occhi risanano, gli occhi ridono, gli occhi piangono, e per finirla, gli occhi scoprono i più intimi secreti e possono tutto ciò che vogliono. E con tutto ch'io creda che 'l signor Ercole si sia acchetato alle ben fondate ragioni del Cavaliere intorno alla possanza che hanno gli occhi sopra la lingua, io nondimeno non posso tacere che a rompere l'indurato cuore, nonché delle donne ma delle più spietate fiere, non giovano tanto i mille pietosi lamenti espressi dalla lingua, quanto una sola lagrimetta che scenda dagli occhi dell'amante. Onde con gran giudicio ebbe a dire chi che si fosse che la parola unge e la lagrima punge –.</p>
<p>– Oh – disse qui la signora Lelia – voi troverete assai amanti ch'usino di piangere! –.</p>
<p>A cui il signor Guglielmo: – Io vi darei mille essempi, e fra gli altri quello dell'amoroso Petrarca, il quale sparse più lagrime che rime per amore della sua crudelissima donna. Sovvengavi ch'egli disse:</p>
<p><quote rend="block">Piovonmi amare lagrime dal viso;</quote></p>
<p>e altrove:</p>
<p><quote rend="block">Per le lagrime ch'io spargo a mille a mille;</quote></p>
<p>e altrove:</p>
<p><quote rend="block">Che di lagrime son fatto uscio e varco;</quote></p>
<p>e quando disse:</p>
<p><quote rend="block">Io mi pasco di lagrime e tu 'l sai.</quote></p>
<p>Io taccio altri sonetti tutti pieni di lagrime che 'l poverello sparse in vita e in morte di lei –.</p>
<p>Allora il signor Giovanni: – E chi sapesse bene il tutto, egli non ebbe in mercede di queste sue lagrime pur un sospiro –.</p>
<p>– Io ve lo credo, – disse la signora Francesca – perché il suo pianto non era di vero innamorato, ma di finto poeta, il quale pianse con lagrime d'inchiostro. E per me consento alla signora Lelia che non vi sia alcuno amante che pianga, se non piange per qualche cataro o altro mal d'occhi –.</p>
<p>– Anzi – disse il signor Vespasiano – l'amante piange sempre nel cospetto dell'amata, ma s'ella non vede le sue lagrime, non è maraviglia, perché quando sono per uscire, ella col freddo della sua crudeltà le agghiaccia, e impedisce loro la strada, o mentre ch'escono, ella tosto col lume e col movimento degli occhi suoi le rasciuga sì che non possono distillare –.</p>
<p>E 'l signor Giovanni: – Io m'aveggo, signore, che queste donne non vogliono dar fede alla vostra filosofia, né credere che gli amanti piangano. Ma sono bene esse tanto più facili al pianto, posciaché con abondanza di lagrime sanno contrafare una allegrezza o un dolore, così agevolmente come noi sappiamo con un medesimo fiato far freddo e caldo –.</p>
<p>– Bisogna bene – disse qui la signora Caterina – che noi meschine adoperiamo le lagrime, per saziare il terribile umore di voi altri uomini, i quali non ci date fede né vi racchetate mai infin che non ci vedete bagnato il viso e 'l petto di lagrime –.</p>
<p>Allora il Cavaliere: – Se siamo terribili da un canto, ringraziate Iddio dall'altro, che ci ha fatti di così buona tempera che ad una sola vostra lagrima ci lasciamo ristagnare il sangue e raffrenare la colera, e per significare questo fu divolgato quel proverbio: picciola pioggia fa cessare gran vento.</p>
<p>– Io vorrei ora sapere – soggiunse la Reina – come da due contrarie cagioni possa avvenire un medesimo effetto, conciosiaché si piange non solamente per dolore, ma talora per allegrezza –.</p>
<p>A cui il signor Vespasiano: – La doglia, che naturalmente refrigera, stringe le vene, onde si preme l'umido fra quelle rinchiuso e ne viene fuori per gli occhi. All'incontro l'allegrezza, che suole riscaldare, allarga le porosità, sì che 'l chiuso umore leggiermente n'esce –.</p>
<p>– Io stimo – disse il Cavaliere che più di questo sia difficile il saper discernere se le lagrime vengano da dolore o da allegrezza. E so bene che sono molti i quali usano di piangere come pianse Cesare la morte di Pompeo e come piangono i figliastri la morte della matrigna –.</p>
<p>– Tanto è – disse la Reina – che voi tutti conchiudete che gli occhi abbiano forza principale ad accendere amore –.</p>
<p>E 'l Cavaliere: – A me pare che due amanti guardandosi l'un l'altro con diletto accendano così il fuoco come l'accendono insieme la pietra focaia e 'l focile –.</p>
<p>– Sì bene – soggiunse il signor Ercole – ma gli occhi della donna sono più possenti e vincono di virtù il sole: perché non solamente abbagliano, ma accecano quelli occhi che li mirano fissi –.</p>
<p>Allora il Cavaliere: – Per questo fu un gentile spirito che fece dipingere Venere addormentata con questi versi sotto:</p>
<p><quote rend="block"><lg><l>Non risvegliar la dea, che gli occhi suoi</l>
<l>aprendo, viator, chiuderà i tuoi –.</l></lg></quote></p>
<p>– Dite poi – aggiunse il signor Ercole – la gran forza che hanno ad accender fuoco gli occhi neri –.</p>
<p>E 'l Cavaliere: – Gli occhi neri sono fra noi più commendati, e tali si dice ch'erano quelli di Venere; nondimeno fra gli oltramontani hanno il primo luogo gli occhi azurri e cilestri, quali scrive Omero ch'erano quelli di Pallade –.</p>
<p>E 'l signor Giovanni: – Da un colore all'altro poco importa, purché gli occhi facciano il lor diritto ufficio. Ma sì come, essendo tali, danno singolar ornamento al corpo, così i biechi e stralunati sono disdicevoli. Tuttavia è poi anco maggiore disgrazia di chi è manchevole d'un occhio –.</p>
<p>Allora il signor Bernardino: – Oltre la disgrazia d'un losco tale, egli non merita anco tanto, come quelli c'hanno amendue gli occhi, s'egli è vero quel che si racconta d'un pover uomo a cui fu cavato un occhio facendo quistione. Il quale avendo sposata una donna già concubina d'un gentiluomo ed essendo venuto un giorno a parole con lei, la motteggiò che non gli avesse data la verginità con la dote; a cui ella disse che non conveniva una donna intera a colui che non aveva intera la vista; e replicando egli: «Questo mi è avvenuto da' miei nimici», ella soggiunse: «E questo a me dagli amici» –.</p>
<p>Qui la Reina disse che ormai s'era ragionato a bastanza degli effetti amorosi che nascono dagli occhi. Ma poiché non si nega che la lingua non abbia anco essa gran virtù, voleva che se ne facesse parimente un poco di discorso, e di ciò ne diede particolar carico al signor Ercole, il quale disse: – Se dall'auttorità del signor Vespasiano e degli altri io non fossi astretto a credere che gli occhi sono il principal mezo col quale s'acquista e grazia e amore, io direi che fosse la lingua, la quale essendo governata dallo spirito d'amore, opera miracolosi effetti e fa bene spesso mutar pensiero e negare la propria volontà, perché ella trova a luogo e tempo certi sillogismi così invincibili, che Aristotele non vi saprebbe contradire. E tutto ch'ella fuori de' soggetti d'amore abbia gran forza, sì come ne dimostra particolarmente l'essempio:</p>
<p><quote rend="block"><lg><l>D'Alcibiade, che sì spesso Atena</l>
<l>come fu suo piacer volse e rivolse</l>
<l>con dolce lingua,</l></lg></quote></p>
<p>nondimeno ella ha più signoria e possanza nella conversazione amorosa, nella quale Amore si diletta di fare due contrarii effetti, perché alcuna volta soggerisce il cornucopia all'amante, come dimostrò quel poeta che disse:</p>
<p><quote rend="block">Facondo il facea Amore;</quote></p>
<p>e 'l poeta nostro dicendo:</p>
<p><quote rend="block"><lg><l>Quand'io v'odo parlar sì dolcemente,</l>
<l>come Amor proprio a' suoi seguaci instilla;</l></lg></quote></p>
<p>alcuna volta poi mette un morso in bocca all'amante, sì che non può formar parola, come il poeta dimostrò in quei versi:</p>
<p><quote rend="block"><lg><l>Solamente quel nodo</l>
<l>ch'Amor circonda a la mia lingua quando,</l></lg></quote></p>
<p>e quel che segue. Ma come si sia, non è meno grata nel conversare una lingua tremante ch'una franca, perché se questa commove in virtù delle efficaci parole, quella commove con un tacito segno di riverenza e di soprabondanza d'affetto. Ora all'incontro si consideri quanto sia atta ad accendere l'amante la lingua dell'amata, le cui parole, quantunque amare e sdegnose, è costretto a ricevere per dolci e pietose. Non vi dico poi come siano possenti, quando sono accompagnate da qualche segno d'amore, poiché lo dimostrò chiaramente il poeta dicendo:</p>
<p><quote rend="block">E sol quanto ella parla ho pace e tregua;</quote></p>
<p>e dove disse:</p>
<p><quote rend="block"><lg><l>Ohimè il parlar ch'ogn'aspro ingegno e fiero</l>
<l>faceva umile.</l></lg></quote></p>
<p>E veramente non si può desiderare più soave armonia delle parole ben considerate, le quali vengono dall'organo d'una valorosa donna, alla cui lingua si possa degnamente consecrare quel verso:</p>
<p><quote rend="block">Accorta, onesta, umil, dolce favella.</quote></p>
<p>Io farò qui punto. E perché nella conversazione adoprano gli amanti la lingua in due modi per acquistar grazia e favore, il primo de' quali consiste nel lodar l'amata, il secondo nel raccontar le proprie passioni, io lascierò che la Reina dia questo carico a persona più atta di me, e m'acconcierò ad udire le opinioni altrui –.</p>
<p>Piacque poi alla Reina di comandare che ciascuno dicesse quel che gli pareva della virtù delle lodi, onde il signor Bernardino: – Io credo che tutte le lodi le quali vengono date alle donne, siano accettate per care e per vere, mentre vengano da' loro amanti; perché si danno a credere ch'essi non averebbono pigliata l'impresa di servirle, se non le conoscessero e belle e graziose e gentili e oneste, e quali essi le dipingono –.</p>
<p>A cui la Reina: – Quelle che sono lodate dagli amanti d'onestà, fanno molto bene non solamente ad accettare questa lode, ma a crederla, e a fare ch'altri la creda e tenga per indubitata. Ma non lodo già quelle che si lasciano dare ad intendere che siano immortali e divine –.</p>
<p>Allora il signor Vespasiano: – Amore non ha briglia come i cavalli, e però non è da maravigliarsi se trasporta gli amanti in questa libertà di parlare, la quale però dee essere loro concessa, posciaché non procede da adulazione, ma da soverchio ed eccessivo amore –.</p>
<p>– Si lasciò ben trasportar da dovero – disse il Cavaliere colui che ad una lettera d'amore fece questo soprascritto: «Alla sacra maestà della reina del mio cuore sempre osservandissima» –.</p>
<p>Ma il signor Giovanni: – Fu ben tanto più ritenuto colui il quale scrivendo ad una gentildonna, e parendogli che 'l darle titolo d'“illustre” fosse troppo e 'l darle titolo di “molto magnifica” fosse poco, pigliò un termine di mezo, e le scrisse: «Alla quasi illustre» –.</p>
<p>– Questo – disse la signora Caterina – non mi pare già molto bel soprascritto per acquistare grazia, ma così fatti errori sono per mio giudicio cagionati più tosto da ignoranza che da amore –.</p>
<p>– Così credo io ancora – disse il signor Guglielmo – e m'aveggo che questo grazioso scrittore giostra del pari col messaggiero d'una certa communità del Monferrato, il quale essendo mandato a far presenti ad uno ufficiale in questa città, e dicendogli esso: «Ringraziate quella communità per parte mia, e ditele che si vaglia di me ne' suoi servigi», rispose: «Così faccia vostra signoria della signora communità, la quale vi sarà sempre buona sorella» –.</p>
<p>Ma la Reina ritornando al soggetto delle lodi: – Sono molti soggiunse – che nel lodar gli altri, biasimano se stessi. E perciò vorrei, signor Cavaliere, che ora ci diceste il modo che si ha a serbare nel lodar convenevolmente le persone –.</p>
<p>Ed egli: – Due sono i modi di lodare le persone, l'uno consiste nel dare il buono, l'altro nel torre il cattivo. Si dà il buono quando si raccontano le qualità degne di lode, come s'io dirò (e dirò il vero): «Voi sete un essempio di bellezza e d'onestà». Si toglie il cattivo quando io per lodarvi di modestia e di gravità dirò che non sete licenziosa né vana. Sì come volendo Omero lodare l'animoso Agamennone, disse:</p>
<p><quote rend="block"><lg><l>Ecco allora né pigro né codardo</l>
<l>il divino Agammennon mostrarsi,</l>
<l>né l'arme ricusar né la battaglia.</l></lg></quote></p>
<p>E questi medesimi modi s'osservano anco nel biasimare, perché volendo Marziale biasimare una brutta donna, le ascrisse alcune imperfezzioni, dicendo ch'ella aveva tre denti, tre capelli, il petto di cicala, le coscie di formica, la fronte crespa, le poppe di tela di ragno, il canto di ranocchio e l'odore di becco. Fu poi un altro poeta il quale biasimando un'altra brutta, le levò alcune perfezzioni, dicendo:</p>
<p><quote rend="block"><lg><l>Gli occhi negri non hai, né bianchi i denti</l>
<l>né picciol naso, né soavi accenti.</l></lg></quote></p>
<p>Or tornando alle lodi, bisogna aver particolar cura di lodar magnificamente e con eccellenza le persone, o non lodarle, conciosiaché soleva dir un antico filosofo ch'egli è manco male esser biasimato che freddamente lodato. Perché il maldicente quanto più s'affatica e s'accende nello studio del biasimo, tanto maggior odio dimostra e tanto minor credito gli vien dato, ma colui che loda asciuttamente, se ben dà segno d'amore, ci fa però credere ch'egli sia sterile nel dire per non aver soggetto da poter degnamente lodare l'amico. Presso a questa considerazione convien procurare di non confondere le lodi, ma accoppiarle insieme con giudicio e con ordine, discendendo da quelle che appartengono all'animo a quelle del corpo, e poi a quelle della fortuna. Come s'io dirò, per essempio:</p>
<p>«Voi, onoratissima signora, vi potete chiamar gloriosa al mondo, posciaché ha la natura arricchita la persona vostra di quei tesori, de' quali sono povere quelle che fra noi si chiamano belle. Nella vostra ampia fronte ha riposto il seggio della grandezza. Negli occhi ha acceso un così dolce e temperato fuoco, che tiene ristretti i cuori altrui fra la speranza e 'l timore. Nelle guancie ha infuso un così fresco umore e una così chiara bellezza, che non hanno bisogno di torre in prestito dall'arte i finti colori. Né si è punto scordata di dare un bello e ordinato numero di candidissime perle in guardia alla vostra picciola bocca, fregiata di preziosi coralli, e per ornamento di così pellegrine bellezze vi ha posto in capo quelle bionde, lunghe e copiose chiome, sotto le quali, come sotto un velo, s'abbiano lungamente a conservare. E perché siano meglio rimirate e riverite, le ha collocate sopra un'alta e ben proporzionata colonna, voglio dire la ben formata persona vostra, la quale, o si fermi o si muova, spiega intorno infiniti raggi di grazia. Ma considerando che de' tesori si lasciano fuori le cose men care e si ripongono le più preziose ne' luoghi più intimi e secreti, ella ha nel vostro bel tempio rinchiusa un'anima divota e cristiana, la quale come un sole spiega fuori per le finestre degli occhi, lucidissimi specchi d'onestà e di mansuetudine, e per la fronte alti pensieri d'onore, e per la lingua una ineffabile prudenza e una invincibile eloquenza. E brievemente questo sole, senza esser ingombrato da alcuni nuvoli di leggierezza o di simulazione o d'ambizione, ma tutto puro e sereno, traluce fuori del tempio, e col suo santo fuoco consuma i terreni affetti delle nostre menti. Quel che di voi finalmente apporta maraviglia al mondo è che quantunque alberghino di rado la virtù e la fortuna insieme, nondimeno hanno fatta tra loro compagnia per lasciar a noi un sopranaturale essempio. Conciosiacosaché per nobiltà di sangue, per facultà terrene, per felicità di matrimonio e per altre avventure, non mi lasciate mentire del titolo che meritamente vi ho dato di gloriosa. E con tutto che a voi non restasse quasi altro che più desiderare, ecco che per compimento della vostra gloria, sete ora, senza punto pensarvi, ascesa a grado di reina e fatta degna di comandare nonché alle private persone ma a' prencipi istessi. E perché io, più testudine che aquila, non sono atto con questo intelletto sepolto nel fango a giungere all'altezza di così divino soggetto, il quale non merita che se ne ragioni alla sfuggita, ma richiede luogo e tempo più convenevole, ecco che non cessando mai di lodarvi col cuore, pongo qui fine con la lingua alle vostre infinite lodi» –.</p>
<p>Allora la Reina: – Potreste ora, signor Cavaliere, aggiungere al numero delle lodi che m'avete date la gran pazienza ch'io ho usata nel lasciar sfogare alla vostra lingua questa ardente voglia che avevate di lodarmi, la quale non ho voluta interrompere non perché io presumessi che mi fossero dovute queste lodi, ma per lasciare che voi conseguiste la lode, alla quale aspiravate, di saper fare apparere quel che non è; il che avendo voi conseguito, non posso per la parte mia se non lodarvi –.</p>
<p>Qui il signor Vespasiano: – Signora – disse – se 'l Cavaliere avesse voluto far parere quel che non è, avrebbe detto mal di voi, della quale non si può dir altro che bene, e so che queste dame diranno il medesimo –.</p>
<p>A cui la signora Caterina: – Io, come la più vecchia, confermo in nome di tutte quel che ha detto il Cavaliere, e per la parte mia mi reco a gran ventura d'esser fatta degna d'ubidire oggi a' vostri reali comandamenti –.</p>
<p>Qui soggiunse il signor Giovanni: – Ancora che sia assai più malagevol cosa il comandare che l'esser signore, nondimeno tutti desideriamo d'aver il prencipato sopra gli altri, ma tutti non siamo atti a quello, il che si dichiara con la favola del serpente, la coda del quale s'ammutinò contra il capo, ricercando di poter alcuna volta reggere e condurre scambievolmente il restante del corpo, il che le fu concesso. Ond'ella non veggendo lume, cominciò a spinger avanti, e nel moversi urtava qua e là, offendendo prima se stessa e poi traendo seco in precipizio il capo, il quale contra la legge della natura era costretto di seguire la cieca e sorda sua guida. Ma voi, signora, se ben vi ho sempre tenuta presso di me in grandissima stima, nondimeno avete ora trapassata la mia opinione nell'essercitare questo nuovo imperio, con sì pronte e reali maniere, che vi mostrate interamente atta e nata a signoreggiare –.</p>
<p>– Egli mi parrebbe giusta cosa, – disse allora il signor Bernardino – poiché è stata essaltata la Reina con tante lodi, che quest'altre donne non restassero digiune de' loro debiti onori –.</p>
<p>Allora il signor Guglielmo: – Io non voglio già dire di poter degnamente lodare queste valorose donne, ma almeno io mi caverò or ora dal cuore alcuni concetti, quali essi si siano, per consecrarli al loro nome –.</p>
<p>E così detto si pose la mano in seno e trasse fuori alcuni madrigali ch'egli aveva scritti a casa sua in lode del signor Vespasiano e delle donne, con disegno di farne loro dono. E primieramente presentò questo alla Reina:</p>
<lg type="madrigale"><head>Alla signora Giovanna</head>
<l>Occhi sereni, angeliche parole,</l>
<l>riso pien di dolcezza,</l>
<l>real sembiante, natural bellezza,</l>
<l>grazia scesa dal ciel, raro intelletto,</l>
<l>cor non finto, pensieri alti e onesti,</l>
<l>ch'adornate a Giovanna il viso e 'l petto,</l>
<l>oh quanto sete presti</l>
<l>a dar mille martiri</l>
<l>e trar de l'alme altrui mille sospiri!</l></lg>
<lg type="madrigale"><head>Alla signora Lelia</head>
<l>Non avria forza Amore,</l>
<l>se non gli deste voi l'arme e l'ardire.</l>
<l>Vostr'occhi sono, o Lelia, i fieri strali</l>
<l>con cui suol far nei cor piaghe mortali;</l>
<l>la grazia e la beltade sono il laccio</l>
<l>onde stringe la gioia col martire,</l>
<l>il dolce riso è il fuoco,</l>
<l>e l'onestate il ghiaccio</l>
<l>con cui l'alme distrugge a poco a poco.</l>
<l>Scuso dunque il fanciullo, e con ragione</l>
<l>chiamo di tanto mal voi la cagione.</l></lg>
<lg type="madrigale"><head>Alla signora Caterina</head>
<l>Ben dimostrate in vista,</l>
<l>Caterina, di starvi or qui fra noi,</l>
<l>ma se l'occhio dal ver non si disvia,</l>
<l>qui già non sete voi.</l>
<l>Perché regna dal mondo ognor disgiunto</l>
<l>vostro angelico spirto a Dio congiunto,</l>
<l>onde per questa via</l>
<l>tessendo in terra a noi sì giusto inganno,</l>
<l>tessete in cielo a voi felice scanno.</l></lg>
<lg type="madrigale"><head>Alla signora Francesca</head>
<l>Francesca, in pace io vo soffrir la pena</l>
<l>che mi dan l'infinite</l>
<l>grazie ch'ognor dal viso,</l>
<l>da la fronte serena,</l>
<l>dal tacer, dal parlar escon, dal riso</l>
<l>e da' begli occhi vostri fuor. Ma dite,</l>
<l>perch'io non pigli errore:</l>
<l>queste son grazie vostre o pur d'Amore?</l></lg>
<lg type="madrigale"><head>Al signor Vespasiano</head>
<l>Queste donne leggiadre,</l>
<l>che del vostro valore</l>
<l>udito il chiaro grido han sì sovente,</l>
<l>mentre scorreste fra nemiche squadre,</l>
<l>or che veggon fra lor voi dolcemente</l>
<l>e con benigno aspetto</l>
<l>spender in pace l'ore,</l>
<l>in dubbio stan se 'l nome ad onorarvi</l>
<l>deggian di Giove o se di Marte darvi.</l></lg>
<p>Tutti questi madrigali furono letti per comandamento della Reina dal signor Ercole, e dopo l'essere stata comendata non meno l'arte che l'affezzione dell'auttore, soggiunse esso signor Ercole: Queste lodi deono ragionevolmente aggradire a cui toccano, poiché sono date non meno con verità che con leggiadria –.</p>
<p>A cui il signor Giovanni: – Aggradiscono a me ancora, a cui non toccano, e fanno in me quel che fa il pan caldo tratto allora dal forno, il qual si dice che col solo odore ristora l'uomo digiuno e conforta lo stomaco voto –.</p>
<p>E 'l Cavaliere: – Fate compiuta la comparazione, e dite che sì come l'odore del pan caldo conforta lo stomaco voto, così il suono delle lodi vi conforta il cervello voto –.</p>
<p>A cui il signor Giovanni: – Di questa ingiuria non lascierò far vendetta a mio figliuolo –. E volgendosi al signor Ercole: Avvertite – disse – che non sempre aggradiscono le lodi, quantunque vere e leggiadre. Il che vi posso dimostrare con due essempi, un salvatico e l'altro domestico, conciosiaché non piacque alla lepre la lode che le diede la volpe in presenza del lupo, dicendo che la sua carne era oltremodo grata al gusto e delicata. Né piacque al Cavaliere nostro la lode che gli fu data poco fa d'aver meritato per la sua umiltà l'onore d'averci a preparar domani la cena –.</p>
<p>Qui risero tutti, parendo loro che questa fosse la vendetta minacciata dal signor Giovanni. E dimandando la Reina s'alcuno aveva a dir più altro intorno al soggetto delle lodi, rispose il Cavaliere che a lui restava di dir solamente ch'essendo un bel naso grande ornamento della faccia, non sapeva per qual cagione il Petrarca nel lodar l'altre belle parti di madonna Laura, non avesse mai fatto molto menzione di questa: se forse egli non la tacque perch'ella avesse il naso o schiacciato o camuso o gibbuto o torto o smisurato in grossezza o in lunghezza.</p>
<p>– Quando alla sua donna – rispose il signor Guglielmo – fosse toccato in sorte un naso deforme, si sarebbono adombrate tutte l'altre sue bellezze; ma io voglio darmi a credere ch'ella l'avesse ben formato e di quella misura che in bellissimo viso si richiede. E se non ne fece motto, non me ne maraviglio, conciosiaché non solamente egli, per quello ch'io abbia osservato, ma tutti i gravi poeti, lodando le bellezze del capo, cioè i capelli, la fronte, le ciglia, gli occhi, le guancie, la bocca, le labbra e i denti, hanno sempre tacciuto il naso e l'orecchie, forse perché essendo ricettacoli d'escrementi, avrebbono alquanto avvilita la maestà della riverenda poesia; massimamente il naso, il quale non fu nominato dal poeta, né in lode né in biasimo, e par quasi ch'egli sia più tosto soggetto da romanzi e da capitoli bernieschi, dove piacevolmente si ragiona degli uomini nasuti –.</p>
<p>Qui la Reina comandò che si ponesse fine al soggetto delle lodi, e si passasse all'altro capo appartenente alla lingua, il quale già s'era detto che consisteva nel raccontare le proprie passioni. Onde il signor Bernardino: – Gran forza – disse – ha la lingua nel raccontar le passioni amorose, perché quantunque la donna non sia punto inclinata all'amante, non è però che non le dispiaccia e non si commova, quando conosce che l'amante patisce. Oltre che dalla conoscenza di questa passione viene ad assicurarsi non meno del grande amore ch'egli le porta, che delle sue proprie bellezze, le quali se non fossero grandi, non causerebbono tanto cordoglio, né tanta pazienza nell'amante –.</p>
<p>Ma il signor Guglielmo gli si oppose dicendo: – Io dubito, signor Bernardino, che non insegniate all'amante a medicarsi a rovescio, perché io trovo che 'l far questi lamenti e 'l raccontare queste passioni alle donne, o le fa insuperbire e incrudelire d'avantaggio, o le sdegna e ritira più indietro. Il che è poi cagione che per una pena se ne sentono mille. E volete voi chiarirvi di questo? Andate al Petrarca, gran maestro d'amore, e vedete quel ch'egli dice:</p>
<p><quote rend="block"><lg><l>Giunto m'ha Amor fra belle e crude braccia,</l>
<l>che m'ancidono a torto, e s'io mi doglio,</l>
<l>doppia il martire, onde pur com'io soglio,</l>
<l>il meglio è ch'io mi mora amando e taccia.</l></lg></quote></p>
<p>E so ben io che l'aprir la bocca e 'l manifestare la sua doglia ha fatto gran danno a molt'altri, i quali buon per loro se avessero tacciuto. Oh voi mi direte: «Bisogna pure, a chi vuol trovar compassione e rimedio, scoprire la piaga al medico». E io vi rispondo che lo stare a gridare e fare il morto innanzi ad una donna non è altro che fastidirla e importunarla, e che non vi è il miglior rimedio per guarire, che il tacere amando, perché questo è argomento di modestia, di pazienza, di discretezza e d'umiltà, con che si rompe il diamante delle donne. Le quali hanno ben giudicio di conoscere il vostro male e di darvi il rimedio quando sarà il tempo e quando ve ne conosceranno meritevole, senza che facciate il presuntuoso e l'importuno. E brievemente, in materia d'amore, chi tace parla, onde disse il poeta:</p>
<p><quote rend="block">La doglia mia, la qual tacendo, i' grido.</quote></p>
<p>E sapete il commun proverbio: chi ben serve e tace, assai dimanda –.</p>
<p>A cui il signor Bernardino: – A me pare che quelli amanti i quali col tacere hanno acquistata grazia e mercede, siano stati più avventurati che savii, o si siano abbattuti a donna di poco spirito, perché io non conosco alcuna donna valorosa che non si recasse a vergogna di prestare alcun rimedio e favore all'amante senza esserne nonché una volta, ma mille e caldamente, richiesta. E con tutto ch'ella conosca che l'amante tacendo usi atto di discretezza e d'umiltà, come voi dite, nondimeno ella sta aspettando che alla fine si lasci intendere. E s'egli non adopera a luogo e tempo la lingua e se ne sta in contegno, ella si sdegna e se ne burla e lo tratta da sciocco e da poco, sì come egli merita. Né mai mostrerà, s'ella ha giudicio, di piegare a' suoi desiderii, se prima non le sono chiaramente espressi, altrimente sarebbe un avvilire se stessa e mettere in poca riputazione l'onore delle donne, le quali deono aspettare d'esser pregate e supplicate. E se ben danno ripulsa alle querele e lamenti amorosi, e se ne mostrano esteriormente sdegnose, hanno però tacitamente a caro d'essere tuttavia richieste. Né accade mai che l'amante dubiti d'esser tenuto presuntuoso e importuno, anzi bisogna ch'egli passi per questa strada, e si risolva ch'ella finalmente vorrà mostrare che, vinta da questa seccaggine, è stata costretta a cedere. Il che ella fa con più riputazione, dando a conoscere che s'ella è stata cacciata, ha sempre fuggito fin che ha potuto e che è stata colta più per stanchezza che per propria volontà. Dal che anco ne avverrà ch'ella sarà con più fervore amata e servita da lui, perché, come sapete, ci sono sempre più care quelle cose che acquistiamo con sudore, che quelle che fuori della nostra speranza ci porge la fortuna. Insomma le donne stimano sempre più gli amanti che le pregano, che quelli i quali stanno vanamente aspettando ch'elle si gettino giù dalle finestre per saltar loro in braccio. Dal che potete ravvedervi che 'l vostro proverbio: chi ben serve e tace, è ributtato da quell'altro proverbio: che per dimandar non si perde nulla. E se queste signore vorranno dire il vero, io so bene a qual di noi due daranno il torto sopra questa contesa –.</p>
<p>Qui le donne si guardavano l'una l'altra ridendo, quando la Reina: – Io credo – disse – che avrete torto amendue, perché presso alle donne oneste gli amanti non fanno alcun frutto, né parlando né tacendo –.</p>
<p>E la signora Caterina: – Veramente sono degni più tosto di riso che di compassione questi innamorati goffi, che con sospiri sforzati e con lamenti contrafatti vogliono far credere che siano morti –.</p>
<p>– Io vedrei pure volentieri – soggiunse la signora Lelia – il signor Ercole nostro far un lamento d'amore innanzi alla sua donna, perché non posso credere ch'egli non rappresentasse bene il ritratto d'uno innamorato –.</p>
<p>E la signora Francesca, volgendosi alla Reina: – Signora, se voi gli comandate ch'egli faccia qualche lamento amoroso, egli sarà per avventura il più segnalato piacere che abbiate avuto questa sera –.</p>
<p>Questa proposta fu secondata dal voto di tutti. Onde la Reina comandò al signor Ercole che s'imaginasse che la signora Lelia fosse la sua donna e innanzi a lei porgesse una querela d'amore.</p>
<p>Egli adunque levatasi la berretta di capo e baciata la mano alla signora Lelia, così le disse: – A voi, bellissima angela del paradiso, a voi, miracolo del mondo, a voi, mia vita, anzi a voi, mia morte, non vengo già sopra le mie gambe, che ormai non può più reggere in piedi questo misero corpo, ma sono condotto sopra il trionfal carro d'Amore ad annunziarvi con questa tremante e debole voce e con questo poco di spirito che m'avanza la mia vicina morte. La quale non m'avrebbe colto in su la primavera de' miei anni, quando io non avessi data fede a quel proverbio ch'egli sia meglio esser martire che confessore, percioché ora conosco ch'io sono stato micidiale di me medesimo, per non aver mai preso ardire di confessarvi la mortal piaga che mi fecero nel cuore i bei vostr'occhi nel torneo che si fece in questa città dell'anno millecinquecentosessantasette, alli quindici maggio. Dove io appresi a conoscere quanto si assicuri il giudicio degli uomini per mezo de' paragoni, perché essendo quivi un gran numero di donne, alle quali è stato il cielo liberalissimo di grazie e di bellezze, io ritrovai nel vostro viso tanta eccellenza e di bellezze e di grazie sopra l'altre donne, ch'io dissi: «Ecco un sole fra le stelle», e giudicai subito che a voi degnamente si convenisse quel detto:</p>
<p><quote rend="block"><lg><l>Sparisce e fugge</l>
<l>ogn'altro lume dove il vostro splende.</l></lg></quote></p>
<p>E con tutto ch'io mi sentisse già ferito da un pungente strale che mi fu aventato da un vostro grazioso sguardo, io nondimeno mi diedi a credere di potermene ancora uscire dalle vostre mani. Ma quando poi ebbero grazia queste orecchie d'udire le soavi e pellegrine parole che voi, quali rose, spargevate fra l'altre donne, ohimè ch'a gran forza restai preso e legato, in sì fatta maniera ch'io non seppi negare a me medesimo d'esser fatto vostro prigione. Or torno a dire che s'io avessi preso animo di chieder rimedio del male, avrei per avventura ritrovata tanta pietà nel cuor vostro, che quella istessa mano che fece la piaga, l'avrebbe anco risanata. Qui forse direte che se non mi dava il cuore di venir nel vostro cospetto, io doveva almeno chieder soccorso col mezo di lettere. Ma io vi faccio sapere che più volte ho provato di deporre in carta la grave soma de' miei tormenti, ma sempre con le lagrime, che copiosamente vi cadevano sopra, si levava la forma de' caratteri, in maniera che sì come ad Amor piace, io son qui per passarmene all'altra vita. Ma perché la mia dolente anima alberga, già ha lungo tempo, nel vostro reale e generoso cuore, io vi supplico che in mercede delle lunghe pene che per voi ho, tacendo, amando e morendo, infin ad ora sostenute, non mi neghiate almeno d'appressar la vostra bocca alla mia, e con soave fiato sospingere essa anima al suo primo albergo, nel quale entrando, chi sa?, potrebbe forse con la virtù di qualche scintilla del vostro spirito, che con essa sarà congiunto, dar ancora polso e lena a queste languide membra e serbarle ancora un poco di tempo alla servitù vostra. E quando pure per volontà de' cieli ella abbia a disgiungersi senza più termine dall'infelice corpo, io morrò contento d'aver conosciuto col testimonio della vostra bocca il desiderio ch'aveste della salute e della vita mia. Onde consecrandovi lietamente i miei amorosi affetti, me n'anderò al mio camino, con speranza che voi nel mio partire direte con voce pietosa e con qualche lagrima:</p>
<p><quote rend="block"><lg><l>Alma, ch'albergo avesti nel mio petto,</l>
<l>abbi or la su nel ciel degno ricetto –.</l></lg></quote></p>
<p>Di questo lamento risero tutti, come potete pensare. E dopoi la signora Lelia, con volto piacevole, gli rispose: – S'io conoscessi, cortese e valoroso amante, che voi foste vicino alla morte, come sonano le vostre dolenti parole, io non mancherei di rendervi con un bacio l'anima vostra. Ma perché io mi raveggo che questa vostra infermità non è mortale, io la voglio ritenere ancora un poco di tempo presso di me, per mia consolazione. E state di buona voglia, che quando sarà il tempo io non metterò indugio, per non esser tenuta micidiale, a darvi il desiderato soccorso. E fra tanto ristoratevi di questa buona speranza –.</p>
<p>– Chi tardi vuol non vuole, – rispose egli.</p>
<p>Ma la Reina: – A quel ch'io veggo, signor Ercole, voi avete nel vostro lamento accoppiata insieme una istoria e una favola, perché nelle lodi e ne' meriti della signora Lelia diceste il vero, ma di quelle passioni e di quei martiri che avete raccontati se ne dee credere o poco o nulla, e bisognerebbe farne la falcidia o la trebellianica –.</p>
<p>– Anzi – rispose egli – io mi persuado, con pace vostra, d'essere stato verace nel raccontare le mie passioni e bugiardo nel dire i meriti della signora Lelia, e spero che questo mio detto non mi farà perdere la grazia sua –.</p>
<p>A cui il signor Giovanni: – Non accade che temiate di perdere quel che non avete ancora acquistato –.</p>
<p>E la Reina, stuzzicandolo tuttavia, soggiunse: – Le passioni dell'amante, per quel ch'io credo, sono cagionate da' meriti dell'amata. Se adunque sono falsi, come voi dite, i meriti che avete dati alla signora Lelia, false parimente sono le vostre passioni –.</p>
<p>Ed egli: – Avrete, signora, come credo, udito raccontare che dimandando l'invittissimo imperatore Carlo Quinto al cristianissimo re Francesco delle città ch'egli aveva nel suo regno e sottoposte alla sua corona, egli cominciò da Lione, e venne successivamente nominando Orlèans, Rouano, Troia, Digione, Tours, Granoble, Bordeaux, e tutte l'altre. Ma avendo tacciuto Parigi, e dicendogli l'Imperatore che aveva scordata questa principal città, egli rispose che aveva tacciuto Parigi perché non è una città ma un mondo. Questo essempio adunque m'ha fatto ravedere della bugia ch'io ho detta della signora Lelia, la quale io non doveva porre nel numero delle donne, sì come feci, poiché è veramente dea. E s'ella è tale, come vi parrà maraviglia ch'io senta queste passioni? E come non direte che siano assai maggiori di quel ch'io abbia saputo isprimere? –.</p>
<p>Qui la Reina: – Quanto più ragionerete di queste passioni, tanto meno se ne crederà, e farete questo solo guadagno, che sarete tenuto da noi per uno di quelli amanti che sanno ben fingere e farsi morti e sepolti per amore –.</p>
<p>– Poiché cotali amanti – disse la signora Francesca – tengono le donne per così sciocche che abbiano a credere queste sciocchezze, si fa loro il dovere, pagandoli di questa moneta e trattandoli da sciocchi –.</p>
<p>Ma il signor Ercole: – Questa è una bella ricompensa che dareste ad un povero amante, al quale dovrebbe bastare una morte, senza dargliene due. E veramente il sentire la passione d'amore e 'l non trovar credenza, quando si racconta, è doppia passione –.</p>
<p>Allora il signor Giovanni: – Io stimo che, come voi dite, riceva una gran ferita colui che dicendo la verità non è creduto, come avvenne ad un pover uomo, a cui fu rubato il porco –.</p>
<p>– Che cosa sarà questa? – disse la Reina.</p>
<p>E 'l signor Giovanni: – Un pover uomo si lasciò intendere con un suo compare ch'egli voleva ammazzare il porco, ma che gli pareva strana cosa d'averne a mandare quasi la maggior parte ai parenti e vicini, secondo il costume. «Io t'insegnerò; – rispose il compare – ammazzalo secretamente e poi infingeti che ti sia stato rubato, e spargi questa nuova per tutta la terra e mostra nel viso d'averne la maggior colera del mondo, sì che ognuno tel creda e te n'abbia compassione». Piacque a lui il consiglio e seco propose d'esseguirlo. Ma il compare la notte vegnente glielo rubò da dovero. Ora il meschino, venuto il giorno, e trovatosi mancare il porco, rimase, come potete pensare, tutto pieno di maraviglia e di dolore, e uscito di casa s'abbatté nel compare e gli disse: «Tu sai ben, compare, che in buona fé mi è stato questa notte rubato il porco». «Tu l'intendi bene, – rispose il compare – dì pure così a tutti, che questa è la via di salvarsi». E soggiungendo l'altro: «Al corpo dell'anticristo, che mi è stato rubato!». «Segui pure disse il compare – e farai saviamente». Ben potette dire assai il poveretto, che 'l compare stette sempre sul lodarlo, onde egli rimase altrettanto dolente di non aver potuto far credere la verità al compare, quanto del porco rubato –.</p>
<p>Allora il signor Ercole: – Così fanno a punto le donne, le quali invece del porco involano il cuore e poi si fanno beffe di chi ne ha ricevuto il danno. Ma la signora Francesca ha torto di non voler che si dia fede agli amanti, i quali non sanno fingere quando ben volessero, anzi quanto più amano, dicono cose le quali in apparenza hanno meno del credibile e pur sono verissime, perché secondo il proverbio: la lingua corre dove il dente duole. Ma la diffidenza delle donne è tale che non credono, e se pur credono, sono così sagaci che mostrano di non credere –.</p>
<p>E 'l signor Guglielmo: – Tutto ciò che avete detto potrebbe servire per isposizione di quei versi del poeta:</p>
<p><quote rend="block"><lg><l>Lasso, ch'io ardo ed altri non mel crede!</l>
<l>Sì crede ogn'uom, se non sola colei</l>
<l>ch'è sovra ogn'altra e ch'io sola vorrei,</l>
<l>ella non par che 'l creda e sì sel vede –.</l></lg></quote></p>
<p>– Se ora – soggiunse il signor Ercole – vogliamo ricercare la cagione perché le donne non credano agli amanti, proveremo ch'ella è il poco amore, perché si sa bene che, secondo il volgar detto, dove è amore, quivi è fede, che s'elle amassero, sentirebbono dentro la passione, dalla quale sarebbono costrette di considerare e di credere quelle d'altrui –.</p>
<p>Ma la signora Francesca: – Io vi dico, signore, che la troppa fede ne ha condotte molte a mal partito, e buon per Olimpia se non avesse creduto a quel traditor di Birreno –.</p>
<p>A cui egli: – Olimpia, amando Birreno, ebbe ragione di credere che Birreno le fosse fedele, e fece quel che ragionevolmente dee fare ogn'altra donna. Ma egli col tradirla fece quel che non ha ragione né ha per costume di fare alcun altro amante. Onde non s'ha a far fondamento sopra un essempio stravagante e fuori dell'uso commune. E poi ricordatevi che Birreno era uno di questi sbarbatelli che le donne poco savie s'inducono ad amare con loro vergogna e danno –.</p>
<p>Qui il signor Giovanni: – Questo per certo è l'errore di molte donne, le quali capricciosamente invaghite della vista di questi pupilli, si danno scapestratamente nelle lor mani, senza considerare che sono privi di giudicio, di fede e di fermezza, e che tutto il loro diletto è posto nell'andar cercando qua e là persone a cui raccontino per vanagloria la leggierezza e 'l disonore di qualche infelice donna, e per tema di non lasciare alcuna minutezza a dietro, vi aggiungono sempre un poco di più –.</p>
<p>E 'l signor Guglielmo: – Io ho posto mente, così nelle chiese come altrove, che alcuni di questi giovanetti, quando si trovano nel cospetto delle donne, divengono più sfrenati dell'usato, e procedono con la lingua, co' gesti e co' movimenti tanto licenziosamente e con tanto strepito, che agli uomini di sano intendimento riescono odiosi e insopportabili. E con tutto ciò molte donne si compiacciono dell'insolenza di costoro e l'attribuiscono a leggiadria. E per finirla, si mostrano più favorevoli a questi che a coloro i quali sono più discreti e più riservati nelle azzioni loro –.</p>
<p>– Dunque – soggiunse il signor Bernardino – non s'hanno di ciò a biasimare i giovani, posciaché conoscendo la vanità di quelle donne, anzi fanciulle, le pascono di così fatte sciocchezze –.</p>
<p>Ma il signor Ercole: – Tutte le donne non sono tali, e ho compreso a più d'un segno che alcune savie e giudiciose aborriscono questi Birreni dal volto liscio, sapendo che in un animo instabile non può far radice un perfetto amore, e che da loro non si può aspettar altro che scandalo e tradimento. E sono ormai chiaro che l'amore degli sbarbati tanto dura quanto l'odore de' narcisi: e quello de' giovani più maturi è simile all'odore delle rose, il qual rimane nelle secche foglie –.</p>
<p>Allora la Reina: – Posto che così sia come voi dite, saranno sempre più avisate quelle donne le quali si guarderanno e dalle rose e dai narcisi, perché con questa via saranno sicure da ogni inganno e tradimento –.</p>
<p>A cui esso: – Torniamo pure a dire che dove è amore quivi è fede, e dove sarà questo amore scambievole quivi cessaranno tutti gli inganni e tradimenti –.</p>
<p>E 'l signor Bernardino: – Non fu già scambievole l'amore fra quello sventurato gentiluomo e quella astuta serva, di cui ragionava ieri il signor Cavaliere.</p>
<p>Ma la signora Lelia: – A me pare che non meriti più pace dalla moglie quel gentiluomo che scordandosi il suo stato, inchina all'amore delle serve –.</p>
<p>– Anzi – disse il signor Giovanni – egli merita più facilmente perdono, poiché avenendo l'errore in casa, è più secreto e meno scandaloso di quel che sarebbe fuori di casa –.</p>
<p>E la signora Francesca: – Iddio mi difenda da simile incontro, ma io amerei meglio d'essere uccellata da mio marito fuori del mio cospetto, che sopra i miei occhi, perché con questo essempio mi darebbe segno manifesto di non stimarmi nulla, dove essendo fuori di casa, si può scusare che ciò facesse per disagio della mia presenza –.</p>
<p>Ma il signor Bernardino: – Meno dee dispiacere alla moglie questo errore di casa, perché ella ha più facil modo di rimediarvi –.</p>
<p>– Anzi – disse il signor Ercole – fia meglio non rimediarvi, perché cacciandone fuori lei, si dà occasione a lui d'andarla a cercare fuori di casa e di scoprire quel ch'è secreto –.</p>
<p>– Egli sarebbe troppo amaro calice – soggiunse la signora Caterina – il bere in casa sua la continova gelosia d'una serva –.</p>
<p>– Bisogna – disse la signora Lelia – rimediarvi da principio e non pigliare servitù che possa aggradire agli occhi del marito –.</p>
<p>E 'l signor Giovanni: – Sono alcune di contraria opinione, che si pigliano bella servitù, accioché muova gli umori al marito, ed esse poi li risolvano –.</p>
<p>E la signora Francesca: – Dite pur anco che se la pigliate brutta, il marito cerca occasione di licenziarla. Ma non si può negare che molte volte ci tiriamo addosso noi medesime questa vergogna col dar troppo adito alle serve di domesticarsi col marito e comportiamo ch'esse gli vestano infino alla camiscia. Onde non è maraviglia s'egli prende poi occasione di farci avere il danno e le beffe. E per me non veggo che abbiamo a valerci d'altro più sicuro rimedio per salvarci, che 'l tenere lungi dal becco l'erba e far discostar le serve dal marito e accostarglici noi più che si può per divertirlo o per non lasciargli venire voglia di questi pazzi amori –.</p>
<p>Qui rise il signor Giovanni, dicendo: – Mi ricorda che mia moglie per divertirmi dal giuoco, quando io era giovane, mi cavava ogni giorno di borsa quei pochi danari ch'ella vi trovava, non vi lasciando se non qualche picciola moneta –.</p>
<p>Ma la Reina: – Parmi che facciamo troppo onore a' servitori delle fantesche col ragionare tanto de' fatti loro. E non so come siamo caduti in questo proposito, posciaché principalmente si discorreva degli effetti degli occhi e della lingua –.</p>
<p>E 'l Cavaliere: – Io provo, signora, quanto sia vero quel che già si è detto, che la lingua e gli occhi s'accordano insieme nell'isprimere l'affetto interno, percioché oltre al confessarvi con la lingua ch'io non posso star più desto, lo confermano anco i miei occhi, ne' quali vi potete vedere il sonno dipinto –.</p>
<p>A cui il signor Giovanni: – Io credeva che doveste risvegliarvi al suono di questi amorosi ragionamenti, ma io veggo ora che egli ha fatto in voi quel che fa il movimento della culla ne' bambini –.</p>
<p>E 'l Cavaliere: – Veramente io non provo maggior contento che 'l dormire sopra un buon letto, dove insieme col corpo io depongo la soma di tutti i miei pensieri –.</p>
<p>– Tutti non hanno già – rispose il signor Bernardino – questa grazia, e lo dimostrò molto bene l'imperatore Augusto, il quale si dice che avendo un gentiluomo romano lasciata alla morte sua una notabil somma di debiti, per cagione de' quali si vendevano tutti i suoi beni all'incanto, comandò che gli fosse comperato il letto sopra il quale dormiva quel gentiluomo, dicendo che sperava di dormirvi quietamente sopra, poiché colui vi poteva riposare con tanti debiti –.</p>
<p>E 'l signor Ercole: – A quel gentiluomo i debiti concedevano il sonno, ma non gliel'avrebbono già conceduto i pensieri d'amore, da' quali io mi sento così aggravato che le piume del letto mi sono pungenti spine. E se gli altri scaricano la soma de' pensieri sopra il letto, io vi piglio quivi una soprasoma, e posso ben dire col poeta:</p>
<p><quote rend="block"><lg><l>Tutto 'l dì piango, e poi la notte, quando</l>
<l>prendon riposo i miseri mortali,</l>
<l>trovomi in pianto e raddoppiansi i mali –.</l></lg></quote></p>
<p>Allora il signor Guglielmo: – Che gli amanti dormano poco non è maraviglia, perché oltre all'esser tenuti in continove vigilie da' pensieri, de' quali si dice che la notte è madre, non pigliano anco molto cibo, ed è cosa naturale che chi patisce del cibo patisca anco del sonno. Onde per conto de' pensieri provano quanto sia vero il detto del poeta:</p>
<p><quote rend="block">E duro campo è di battaglia il letto.</quote></p>
<p>E per conto del mangiare provano il detto del Boccaccio: chi la sera non cena, tutta la notte si dimena –.</p>
<p>Ma la signora Lelia: – Consolatevi, signor Ercole, che questa notte i pensieri amorosi vi daranno poca noia, perché, se non m'inganno, avete questa sera assai bene pasciuto il vostro corpo .</p>
<p>– Né più né manco ne sarà – soggiunse il signor Ercole – perché s'io vegghio, son privo del commune riposo; s'io dormo, il sonno mi priva de' pensieri della mia donna, e come pur dice il poeta:</p>
<p><quote rend="block"><lg><l>Il cor sottragge</l>
<l>a quel dolce pensier che 'n vita il tiene –.</l></lg></quote></p>
<p>– Perché adunque – disse la signora Francesca – vi dolete di quel che vi diletta? E perché non bramate sempre la notte, per poter più agiatamente ristorarvi di questi vostri dolci pensieri? –.</p>
<p>– Ahi, signora, – rispose egli – considerate, vi prego, che mentre il cuore si nodrisce di questi soavissimi pensieri, il corpo si consuma e se ne muore, per la debolezza che seco portano le lunghe vigilie –.</p>
<p>– Io non sapeva ancora – disse il signor Giovanni – la cagione perché questi amanti procurano di dormire con le lor donne, ma ora mi raveggo dalle vostre parole, che tengono per fermo che coricandosi presso di loro, cesserebbe l'occasione de' pensieri, e dormendo tutta la notte, riceverebbono la mercede delle lunghe loro vigilie –.</p>
<p>– Io – disse la Reina – voglio insegnare al signor Ercole il modo di trovare riposo nel letto, non meno all'animo che al corpo –.</p>
<p>– E quale? – disse egli.</p>
<p>Ed essa: – Eleggetevi una moglie onesta e virtuosa –.</p>
<p>Ma il signor Ercole: – Se 'l dormire con la moglie recasse quel riposo che voi dite, non si leverebbono alcuni mariti la notte da lato alle mogli, quantunque belle, per andare a covare negli altrui nidi –.</p>
<p>E la Reina: – Quei mariti  che ciò fanno, sono più addormentati  quando sono desti, che quando dormono –.</p>
<p>E la signora Lelia: – Avvertite a pigliarla tale che non abbiate cagione di levarvele d'appresso per cercarne dell'altre –.</p>
<p>A cui il signor Ercole: – Ella potrebbe essere bella, e poi ancora darmi cagione di levare –.</p>
<p>– Voi – disse ella – non vi potrete mai levare da lei, se la pigliarete bella come io intendo, cioè bella d'animo. Perché s'ella sarà tale, non mancherà ne' vostri travagli di consolarvi, e si piglierà tanta cura di voi che libero da ogni pensiero e quasi dormendo sopra i suoi occhi, passerete la notte in dolce e continuo riposo –.</p>
<p>A cui il signor Ercole: – Il fatto sta ritrovarla di così fatta bellezza. Oltre a ciò mi spaventa quel detto che le nozze e la vecchiezza vanno del pari, perché desideriamo di provarle, e quando vi siamo giunti ci attristiamo –.</p>
<p>E la Reina: – Chi giunge alla vecchiezza, non è maraviglia se come uomo s'attrista, perché comincia a morire; ma chi giunge alle nozze, è ben ragione che si rallegri, perché comincia a vivere e a dar vita altrui –.</p>
<p>Ed egli: – Io verrei a questa risoluzione, s'io m'assicurassi che 'l principio e 'l fine del matrimonio fossero congiunti e senza intervallo, perché si suol dire che la moglie non apporta se non due giorni piacevoli al marito, l'uno quando ella si sposa, l'altro quando s'interra –.</p>
<p>Ma la Reina: – Poco piacere e poca molestia vi darebbe la morte d'una moglie che non aveste a pena conosciuta, ma il restar privo di quel bene che lungamente e con affezzione abbiate posseduto, oh che dolore! –.</p>
<p>Soggiunse il signor Ercole: – Qual errore ci dà più noia: quel che possiamo correggere o quello a cui non è riparo? –
A cui la Reina: – L'irreparabile –.</p>
<p>Ed egli: – Meglio fia adunque ch'io stia con questo vantaggio di poterla sempre torre, che dopo l'averla tolta non poterla rifiutare –.</p>
<p>Ed ella: – Chi piglierà moglie per consiglio e non per capriccio, non vorrà mai, quantunque possa, rifiutarla –.</p>
<p>Qui s'interpose il signor Giovanni dicendo: – Poiché 'l signor Ercole dubita di non fallire, diamogli una moglie picciola, accioché avendo manco moglie degli altri, faccia manco errore –.</p>
<p>– A questo – soggiunse ella – o picciola o grande ch'ella si sia, mentre non le manchi quella bellezza d'animo che già si è detto, avrà virtù di provocargli un sonno tranquillo, ed egli amandola di cuore, la costringerà a serbargli quella santa fede, onde dipende la principal consolazione del marito –.</p>
<p>– Anzi – disse il signor Giovanni – bisogna dar al signor Ercole una moglie della cui fedeltà non sia molto sicuro, accioché stando con questo poco di sospetto, egli non si levi la notte da lato a lei per cercarne dell'altre –.</p>
<p>E la signora Caterina: – S'egli vivesse con questo batticuore, non dormirebbe mai –.</p>
<p>A cui il signor Guglielmo: – S'egli non dormisse, egli sentirebbe almeno quel che dice il poeta:</p>
<p><quote rend="block">Come sempre fra due si vegghia e dorme –.</quote></p>
<p>– E perciò – disse la signora Francesca – bisogna ch'egli si risolva di ricambiarla di fedeltà, accioché dormano amendue d'accordo con l'animo tranquillo –.</p>
<p>– Voi dite il vero – soggiunse il Cavaliere e sarebbe in grande errore il signor Ercole, s'egli pensasse che tutte le donne fossero figliuole della paura e non se ne trovassero di quelle alle quali non manca l'astuzia d'ubbriacare la sera il marito, né manca l'ardire di levarglisi la notte d'appresso e cavarsi qualche altro capriccio –.</p>
<p>E 'l signor Ercole: – Io credo che sia lecito alla moglie di rendere al marito, sì come dice il Boccaccio, pane per focaccia –.</p>
<p>A cui la Reina: – Voi v'ingannate, perché di quanti torti le fa il marito, ella non ne dee pigliare altra vendetta che supplire con l'onestà sua ai difetti di lui, il che le recherà tanto maggior gloria –.</p>
<p>– Io stimo – disse qui il signor Giovanni – che convenga alla moglie dar al marito di quel ch'egli va cercando –.</p>
<p>E replicando la Reina che non è lecito alla moglie per alcuno accidente ingannare il marito, egli disse: – Io affermo, signora, quel medesimo che affermate voi, e udite come. Andava l'illustrissimo signor Federico, duca di Mantova, a diporto sopra un feroce palafreno, il quale or con corbette, or con rivolte, or con salti in aria, faceva maraviglioso spettacolo a' riguardanti, e particolarmente ad uno artefice, il quale volgendosi ad un suo compagno disse forte: «S'io fossi sopra quel cavallo, io gli darei di quel che va cercando». Il che udendo il Duca, lo chiamò e gli disse: «Che cosa faresti se tu fossi sopra questo cavallo?». Ed egli con franco animo rispose: «Io dico, signore, ch'io gli darei di quel che va cercando, perché egli cercherebbe di gettarmi a terra e io mi vi lascierei gittare». Così intendo io ora che debba far la moglie verso il marito, e seguendo l'onesta opinione vostra, son di parere che s'egli cerca d'ingannarla, ella abbia pazienzia di lasciarsi ingannare, né faccia altro risentimento di questo –.</p>
<p>E 'l signor Bernardino: – Di qui possiamo conoscere che se fanno male quelle donne che tengono svegliati i mariti con gelosia, fanno molto peggio quelle che gli addormentano con disonore –.</p>
<p>A cui il Cavaliere: – Il signor Ercole è uomo tale che non si lascierà né chiudere né aprire gli occhi dalla moglie più di quel che si convenga –.</p>
<p>Ed egli: – A me pare che quando anco il marito viva sicuro dell'onestà della moglie, non perciò abbia tutto quel che gli bisogna per dormire quel dolce sonno ch'egli desidera. Perché s'ella non è anco saggia e accorta, come conviene, bisogna che l'infelice marito se ne stia in continove vigilie, e pigli quel carico della casa che toccherebbe a lei –.</p>
<p>Qui il signor Giovanni: – Per certo è gran cordoglio l'abbattersi in una moglie sciocca, la quale oltre al danno che ne riceve in casa il marito, fa poi anco saper fuori quel che si dovrebbe tacere, e dà soggetto di ridere. Come colei che venendo da un monastero di certi frati, a' quali aveva fatto limosina perché la raccomandassero a Dio con le loro orazioni, tornò indietro e disse loro: – Di grazia, non pregate Dio per mio marito, che talora non sapesse ch'io vi avessi fatta limosina –.</p>
<p>A cui la signora Lelia: – Voi andate raccontando le sciocchezze delle mogli, come se tutti i mariti fossero savii e valorosi, ma dovreste pur raccordarvi che iersera si narrava l'istoria di quel caprone che non sapendo ancora mettersi un paio di calze, le faceva tenere alla moglie con amendue le mani, e poi drizzatosi in piedi sopra il letto, si calava giù con un salto ne' bragoni. Per mia fé se vogliamo scorrere tutto il calendaio degli sciocchi, vi troveremo dentro così bene ser Pantalone come madonna Nespola –.</p>
<p>Allora il signor Vespasiano: – Tutti questi ragionamenti non vogliono inferire altro senonché per liberare il signor Ercole da tutte le sue amorose passioni, le quali tengono in continove vigilie, bisogna che fra tutti ci affatichiamo per trovargli una moglie onesta e valorosa, la quale abbia virtù di provocargli il sonno –.</p>
<p>E 'l signor Giovanni: – A lui principalmente gioverà il sonno per essere italiano –.</p>
<p>– E come? – disse la Reina.</p>
<p>Ed egli: – Si suol dire che tutte le nazioni smaltiscono diversamente il dolore: il tedesco il bee, il francese il canta, lo spagnuolo il piange e l'italiano il dorme –.</p>
<p>E la Reina: – Era ben cosa degna di questa virtuosa raunanza, dopo l'aver solcato alquanto l'onde perigliose degli amori sciocchi e volgari, di ridursi dalla tempesta al porto, e venire a fermare il piè sopra la tranquillità del santo e onesto amore. Laonde trovandosi assai bene e sicuramente suggellati i nostri ragionamenti, ed essendo l'ora tarda, io stimo ch'altro non ci resti, se non a me di dire che non si rechi alcun di voi a maraviglia perché io affermi che troppo brieve e troppo lungo mi sia paruto il tempo che abbiamo passato in questa piacevole conversazione, perché dell'uno è cagione il soave cibo che senza poter saziarmi ho preso da' vostri dolci e virtuosi ragionamenti, dell'altro n'è cagione il desiderio ch'io aveva di deporre questo onorato peso sotto il quale mi sento oppressa da estrema vergogna, onde io lo depongo con infinito piacere. E poiché nelle grandi e malagevoli imprese il buon volere dee bastare, io vi prego che invece di quegli effetti che non vi ho potuti scoprire, prendiate in grado quei chiari segni di volontà che m'avete letti nella fronte. Domani a sera io verrò a voi in casa del signor Cavaliere, molto più lieta allora d'ubidirvi di quel ch'io sia stata ora di comandarvi. E fra tanto prendo da voi licenza, e a Dio vi raccomando –.</p>
<p>A queste parole, levatisi tutti in piedi, fu posto fine al convito, onde fattisi l'un l'altro i debiti onori, e augurandosi la buona notte, ciascuno al suo albergo lietamente si ridusse. </p></sp>
<sp><speaker>Cavaliere</speaker>
<p>Parmi ora, signor Annibale, che 'l fine delle vostre parole m'abbia rotto un dolce e piacevole sonno, nel quale l'anima mia era tutta intenta a godersi d'una singolar beatitudine. Ed è pur vero che l'ore de' piaceri sono brievi e che questo è un convito che nodrisce e mai non sazia. E vengo fra me medesimo considerando che i piaceri della musica, delle feste, delle giostre, delle comedie, e tutti gli altri giuochi e spettacoli siano nulla, rispetto alla gioia che si sente nella conversazione de' gentili spiriti. E m'imagino che 'l signor Vespasiano, come virtuoso prencipe, stimi assai più questa maniera di vita che tutti gli stati e tutte le signorie del mondo. Anzi mi do a credere che paragonando i regni e gli imperii alla civil conversazione, egli dispregi quelli e ami questa. Perché fra quelli giace, a guisa d'un serpe tra' fiori, un veleno che consuma i cuori e li tiene in continovo sospetto, dove in questa è riposta, come l'anima nel corpo, una ben fondata e tranquilla allegrezza, la quale scacciando ogni tristo pensiero, conserva e prolunga mirabilmente la vita. Ora io mi raveggo che non erano perfetti i nostri ragionamenti delle tre giornate antecedenti, se non vi si aggiungevano questi d'oggi: perché sì come quelli contengono i precetti della conversazione, così questi mettendone gran parte in prattica, m'hanno rappresentata la vera forma della conversazione, di che mi chiamo contento. Onde essendomi spogliato delle mie antiche e false opinioni, mi trovo ora, la mercè vostra, riformato, e me n'anderò al mio viaggio con speranza di tornarmene tosto a dimostrarvi con l'opere quanto io vi onori con l'animo, e quanto vi sia obligato. </p></sp>
<sp><speaker>Annibale</speaker>
<p>Mi piace grandemente che non abbiate ricevuto manco gusto nell'udire, di quel ch'io abbia fatto nel raccontare i successi di questo convito, il quale è veramente il suggello di tutti i nostri passati discorsi; e si raddoppia il mio piacere, intendendo che vi siate contentato di spogliarvi l'oscuro manto della solitudine, e pigliare la candida veste della conversazione, il che io attribuisco più al perfetto giudicio vostro che a' miei imperfetti ragionamenti. Ma questi due piaceri e mille altri insieme non vagliono il dolore ch'io sento della partenza vostra, la quale posso ben dire che mi lascia in solitudine. </p></sp>
<sp><speaker>Cavaliere</speaker>
<p>Io non vi lascierò già del tutto in solitudine, perché durante la mia assenza verranno alcuna volta a ragionare con voi le mie lettere, le quali vi porteranno avanti il ritratto del cavalier Guazzo tutto vostro. E mi prometto dalla cortesia vostra, che voi lo mirerete con occhio grazioso, e non sdegnerete nel medesimo modo di ragionare e conversar meco. </p></sp>
<sp><speaker>Annibale</speaker>
<p>Io son certo che questo mio, anzi vostro, cuore non sosterrebbe lungamente il digiuno della vostra presenza, se nol soccorreste talora col soave cibo delle vostre lettere, in cambio delle quali avrete le mie, se ben vi troverete poco gusto. </p></sp>
<sp><speaker>Cavaliere</speaker>
<p>S'io non troverò gusto in quelle, non lo troverò anco nell'ambrosia. E qui affettuosamente abbracciandovi, a Dio vi lascio. </p></sp>
<sp><speaker>Annibale</speaker>
<p>Così egli sia a voi guida in questo viaggio, come io sarò a voi seguace col pensiero.</p></sp>
</div1>
</body>
</text>
</TEI.2>
