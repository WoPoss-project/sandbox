<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>

<teiHeader>
  <fileDesc>
    <titleStmt>
      <title>Dialoghi dell'invenzione poetica</title>
      <author>Alessandro Lionardi</author>
    </titleStmt>
    <extent>199 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000243</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [ecc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>800.009031 - RETORICA E RACCOLTE</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-03-11T00:00:00.000+02:00</date>
      <respStmt>
        <name>Marina Larena</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-24T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="sezione">
<head>DE' DUE DIALOGHI DI MESSER ALESSANDRO LIONARDI,</head>
<head>DELL'INVENZIONE POETICA,</head>
<head>DIALOGO PRIMO</head>
<div2 type="proemio">
<head>Proemio dell'autore.</head>
<p>Molti molte cose scrissero dell'arte poetica, i quali hanno avuto solamente riguardo all'ordine e disposizione delle materie e generalmente alla natura loro, ma non già a quello che al parer mio è più necessario: com´egli si possa e debba particolarmente ornare la invenzione et arricchirla sì fattamente, che ella sia non pur dipinta de' proprii colori ma informata a pieno, di che ne nasca poi, sì come dicono i filosofi, un perfetto composito, il quale abbia da produrre giovamento e delettazione, né manchi allo scrittore che dire, senza sconciamente dal proposito deviare; né per povertà di materia abbandonar l'opera gli convenga, non avendo egli soggetto o modo di finirla e di condurla a quella ultima perfezione che più le si richiede. E perché il tutto è posto non solamente nel sapere le cose ritrovate ottimamente disponere e locare, ma nel poterle e saperle con acconcio modo et artificialmente ritrovare, acciò che le materie communi diventino proprie, essendo bene usate, bene informate e maestrevolmente e leggiadramente arricchite, ho voluto vedere se si potesse dare all'opera compimento. E bisognandoci due aiuti, l'uno dell´oratore e l'altro del filosofo, m'è caduto nel pensiero di fare sopra ciò due ragionamenti in dialogo et introdurre a parlare persone dignissime di fede, e nell'arte oratoria e nella fililosofia rarissime et eccellentissime, e da queste s'intenderà quello che abbiamo qui brevemente proposto; e ne' parlamenti loro mi sforzerò di essere risoluto e breve, più all'arte del ritrovare che ad altro attendendo, e seguirò nel ragionare alcuna volta più la propria natura delle cose che il purgato stile delle parole per meglio isprimerle, sì come è proprio ufficio di ciascuna arte nell'insegnarsi.</p>
</div2>
<div2 type="dialogo"><castList><head>Interlocutori</head><castItem type="role"><role>MESSER MARC'ANTONIO</role></castItem><castItem type="role"><role>GENOVA,</role></castItem><castItem type="role"><role>MESSER SPERONE,</role></castItem><castItem type="role"><role>MONSIGNOR D'ARIMINI. </role></castItem></castList>
<sp><speaker>
<add resp="ed">GEN.</add>
</speaker>
<p>Che vi pare, Messer Sperone, delle cose di poesia? Desidero di sapere la vostra opinione; perciò che i poeti fanno professione di essere maggiori e più savi de' filosofi, a' quali però essi mi paiono molto obligati, non potendo dir cosa buona che non la prendano da loro. Né vi meravigliate che io vi faccia cotal dimanda, ché mi sono messo già molti dì a leggergli, essendo alla specolazione et all'azione utilissimi per la grandezza delle cose che dicono e per la varietà de' casi che trattano. E leggendogli èmmi venuto desiderio di parlarne, venendomi l'occasione, con persona come voi, di loro studiosa et intendente, e massimamente di quelli che sono chiamati eroici, come è Omero e Vergilio.</p></sp>
<sp><speaker>SPER.</speaker>
<p>Così è come dite; ma non mi par che quel che avete detto basti, perciò che se non sono ancora istorici et oratori non possono come devrebbono riuscire.</p></sp>
<sp><speaker>GEN.</speaker>
<p>Io credeva che bastasse che fossero filosofi naturali e morali per saper descrivere la natura e le operazioni delle cose e finger favole, ma parmi per quello che ora dite voi, al quale io presto non poca fede, che fa mestieri eziandio, che non sieno ignoranti dell'istoria e dell'arte oratoria. Onde vorrei saper da voi a che proposito dite questo e con qual ragione, che anch'io poi vi dirò perché gli si convenga l'esser filosofi, facendone voi di quello più professione di me; conciò sia cosa che egli sono molti anni che ho atteso a leggere sempre la filosofia in questo nostro Studio di Padova, e voi sete stato lungamente intento alle composizioni et a' negoci publici sì che il dovete meglio sapere di me come porta il dovere, perciò che il lungo usare una cosa importa assai. Il che voi addimandate esperienza et essercitazione, e noi arte e prattica.</p></sp>
<sp><speaker>SPER.</speaker>
<p>Non posso fare che non confessi in parte quello che voi dite, essendo ufficio d'inumano e poco aveduto far parere in tutto bugiardi i pari vostri, e tanto più che nell'uno e nell'altro studio voi sete uomo essercitatissimo e che di tutto potete ragionar sicuramente e far saldo giudicio.</p></sp>
<sp><speaker>GEN.</speaker>
<p>Da che si ritroviamo insieme e siamo entrati in così fatto ragionamento, mi farete somma grazia a parlar ora di questo voi, se non v'è grave però e non avete qualche altro pensiero o faccenda che più vi molesti.</p></sp>
<sp><speaker>SPER.</speaker>
<p>Poi che m'imponete cotale incarico e così egli v'aggrada, io quantunque si sia nel sosterrò volentieri, pur che ancora voi vogliate promettermi di far la parte vostra, come so che volendo farete.</p></sp>
<sp><speaker>GEN.</speaker>
<p>Come l'uomo non si dee biasimare in quello che merita laude, così si conviene che parli di qualunque cosa colui che è più essercitato e più prattico. Incominciate adunque, appartenendosi questo a voi:</p></sp>
<sp><speaker>ARIM.</speaker>
<p>Gran ventura mi terrò a sentire due uomini così rari, come sete ambedue, parlare intorno a quello che molto desidero di intendere e di sapere, e ne ringrazio la mia buona sorte che qui m'ha oggi condotto. Per che vi prego anch'io, Signor Sperone, che vogliate sodisfare a quanto per cortesia dovete, ché l'eccellente Genova non mancherà di fare all'incontro quanto il richiedete.</p></sp>
<sp><speaker>SPER.</speaker>
<p>Essendo io tenuto di ubidire Vostra Signoria, la quale per le molte sue rare doti e virtù merita di essere riverita et ubidita, Messer Marc'Antonio, io incomincerò, ma ben vi priego che siate contento poi di finire. Dico che sì come il sapere l'arte et il modo col quale si ha da dire et ordinare le cose, è di molta importanza, così egli è anco necessario credere che non solamente tutto ciò bisogni all'invenzione, ma ci convenga avere un'altra maggiore e più utile cognizione: in che maniera ella si possa adornare et arricchire. E primamente se il poeta penserà che gli sia forza essere oratore, conoscerà che gli converrà introdurre orazioni e parlamenti, et in ciò considererà per l'arte tutto quello che si richiede a trattare compiutamente le materie delle quali avrà da parlare, e sapendo le parti necessarie e convenienti, saprà eziandio quelle che sieno superflue et isconvenevoli. E non essendo altro l'essere oratore che potere acconciamente muovere, conciliare e provare, non truovo altra via da poter ciò interamente fare e conoscere, che sapere quello che vi bisogna. Il che si chiama arte; e dovendo l'oratore non solamente trovare, ma sapere usar bene le cose trovate, l'imitare le composizioni altrui le quali sieno ben trovate, ben disposte e ben dette, giova molto, perciò che più facilmente si apprende veggendo gli effetti che udendoli, conoscendosi la perfezione e virtù delle cose alla forma et operazione loro.</p></sp>
<sp><speaker>GEN.</speaker>
<p>Questo è vero, Messer Sperone, che voi dite; e però seguitate, ché vi ascolto volentieri, non solamente per servarvi la promessa che vi ho fatta di ascoltarvi, ma perché molto mi movono e persuadono le ragioni che voi adducete, che mi paiono, come diciamo noi, dimostrative.</p></sp>
<sp><speaker>SPER.</speaker>
<p>Come imposto mi avete, così cerco di fare, dicendo quello che alla proposta materia mi occorre; ma guardate che l'amore che mi portate non v'inganni, e maggiore sia l'aspettazione che il vero.</p></sp>
<sp><speaker>GEN.</speaker>
<p>Ciò faranno manifesto e chiaro le opere vostre, così come hanno fatto sinora, e vi tengo per tale quale vi siete sempre dimostro. Seguite, di grazia, ché il desiderio tanto mi sprona di udirvi intorno a ciò ragionare, quanto la vostra modestia voi affrena.</p></sp>
<sp><speaker>SPER.</speaker>
<p>Mi sforzerò di sodisfarvi; ma avanti che io vada più innanzi, ben fatto mi pare che dovendo parlare della invenzione, io risolva prima un dubbio: qual parte delle tre, o questa, o la disposizione, o l'elocuzione, sia più necessaria o più difficile, bisognando tutte a qualunque scrittore. A me pare la invenzione essere più bisognosa e più faticosa, consistendo tutta la virtù ne' principi e fondamenti, per essere questa la sostanza dove par che s'appoggino l'altre due a guisa di accidenti, e per la quale esse ritrovate sono. E nel vero questa parmi che sia prodotta da più nobili cause, prima da prontezza d'ingegno, dono di natura, poscia dall'aver letto, udito e veduto molte cose, e finalmente ella ne viene dall'arte, la quale mostrandoci il decoro e la convenevolezza di quella, par che ci insegni anco che cosa le è necessario et il modo di arricchirla e di darle tutte quelle parti, tutti quei sensi e spiriti che le si convengono, sì come ad un corpo animato e sensibile, il quale ha bisogno di tutte le sue virtù organiche e di tutti i suoi membri et istrumenti, acciò che possa produrre le ultime sue operazioni, affine delle quali egli fu dalla natura fabricato e composto. Oltre a ciò questa sola è cagione che l'uomo esprime meglio i suoi concetti, perciò che l'abondanza e copia dell'invenzione fa che convenevolmente e di leggeri si può trattare di qualunque materia a pieno. E perciò furono ritrovate le scienze e discipline, acciò che si potesse di ogni cosa copiosamente e con discrete e dotte ragioni ragionare. Alle quali si vede che gli uomini savi e gli ignoranti sogliono prestar fede, essendo la ignoranza madre degli errori e la dottrina compimento dell'operazioni. E tanto è il giovamento che si trae dall'invenzione, che da lei dipendono e procedono tutte le azioni Quindi ebbero origine le leggi e tutte le divine et umane istituzioni. Quindi nacquero tutte le opinioni che disputate poi ci diedero conoscenza del vero. Quindi uscirono le virtù morali e tutto quello che è regola, norma e freno di quegli ingegni che qual terra morbida producono lappole e stecchi et altre erbe inutili, velenose e pungenti; e finalmente di quindi si trae tutto quello che ad ogni stato e condizione di cose o di uomini è utile e convenevole. E benché essa molte volte sia cagione di molti mali, nondimeno è anco prodottrice d'infiniti beni, essendo utilissimo colui che opera il bene affine di bene, come dannosissimo chiunque fa bene affine di male, et all'incontro.</p>
<p>Ella ha due compagne che le danno aiuto, delle quali molto si serve, la sperienza e l´essercitazione, non essendo altro il sapere che essercitare le cose esperimentate fin che elle diventano arte o scienza secondo la natura, la virtù e proprietà loro. Et a così fatta perfezione ci conduce la diligenza et imitazione, et imitare non è altro che seguire gli effetti delle cose et ottimamente conoscerli et osservarli, e bisognando, sapere ritrarli e questi poi accommodare al proposito secondo i luoghi et i tempi opportuni, o in parlamento o in azione. Né si può dir che l'uomo è differente dalle bestie solamente perché parli, ma perché solo sa ritrovar cose ragionevoli e ragionevolmente operare. E quella orazione o ragionamento che è vano, ancora che egli sia composto e tessuto di belle, vaghe et ornate parole, non perciò si potrà dire degno di uomo, né ragionevole, ma sì bene se fia sentenzioso e pieno d'esperienza, d'arte e di dottrina, essendo il parlare un'imagine et un simolacro dell'animo, e di tutte le operazioni, di tutti i pensamenti, non pur indicio et argomento ma quasi vivo ritratto e prudentissimo duce. Perciò che egli è stato dato all'uomo per poter mostrare l'utilità, il danno, il giusto, l'ingiusto, l'onesto et il disonesto. Di che nasce poi la civiltà et il governo publico e privato. Vero è che il dire ordinatamente scuopre più il giudicio e la ragione e dacci più facile notizia e più regolata delle cose. Né si possono ancora scoprire i concetti dell'animo senza la elezione et uso delle parole; et il saper bene isprimere il tutto et acconciamente, è come una chiave che apra un rinchiuso tesoro, stando la virtù delle cose nascosta nelle parole. Ma non perciò si può dire che la disposizione o l'elocuzione sieno o più nobili o più necessarie, e meno, più difficili, perciò che fia sempre maggior difficultà e nobiltà nella scienza che nel metodo; e se la invenzione ha bisogno di queste, egli n'aviene perché non si può mostrare senza loro, come non si può vedere sostanza composita senza accidenti. E per dir della disposizione, non seguiterà mai che la loica sia più nobile della filosofia o delle matematiche, avegna che ella ci insegni il modo di disporre et ordinar loro. E meno si dirà che le parole sieno più degne delle cose, essendo quelle puro istrumento artificiale prodotto dall'intelletto per dichiarare l'essere e la natura di queste. Parmi aver detto a sufficienza quanto la presente materia richiede. Voi che ne dite, Messer Marc'Antonio? Voletevi forse aggiunger qualche cosa da me o lasciata o mal detta?</p></sp>
<sp><speaker>GEN.</speaker>
<p>Io non veggio che più si possa dire in confirmazione di questo, ma ben desidero che voi abbiate che dire per sentirvi così saviamente et in cotal guisa parlare. So che se ci pensarete, vi soverranno molte altre ragioni, le quali avete molte volte vedute e lette</p></sp>
<sp><speaker>SPER.</speaker>
<p>A punto ascoltandovi m'è sovenuta un'altra ragione, che si suol dire che l'ordine nasce dalle cose ordinate e l'arte dalla natura. Laonde essendo le parole artificiali e non naturali, che non fariano a placito come dicono i loici, dirò che ancora elle sono prodotte e nate dall'invenzione, perciò che state sono ritrovate per poter rappresentar la natura, gli effetti et affetti delle cose. Della qual cosa tanto litigarono Aristotile e Platone. Il che però è chiaro da sé, quanto egli si può vedere per gli effetti, perciò che le cose nascono senza nome ma bene portano seco la forma, secondo la quale o secondo gli effetti et accidenti loro sono poi dagli impositori denominate; e come si truovano diverse forme e diverse lingue, così loro si dànno diversi nomi.</p></sp>
<sp><speaker>GEN.</speaker>
<p>Vi aspettava con questa ultima conclusione, e sapeva che la direste se vi provocava.</p></sp>
<sp><speaker>SPER.</speaker>
<p>Il potere adunque ragionare ragionevolmente et abondevolmente in ogni materia, parmi che nasca primieramente dall'invenzione e poscia dalle parole usate come istrumento organico animato da questa. E però disse Aristotile nel principio della sua <title>Retorica</title> che più sicuramente et avedutamente parla chi dimostra il fatto, che quei che s'affatica e sforza di movere con vani affetti il giudice; perciò che questi si possono assomigliare alle pure e semplici parole, le quali solamente sono come quelli, ornamenti dell'orazione, e come essi si deono accommodare alle pruove, così queste si sogliono adattare alla natura delle cose. E dove egli dice che con ragioni o vere o verisimili, sì come ancora afferma Platone, si dee disputare la causa, parmi che l'oratore sia posto tutto nella invenzione, essendo veri o verisimili i concetti e le parole quando cotai sono le cose. Perciò dicono i filosofi che non è scienza di quello che non è, e che la verità ne viene dalle cose, non potendosi conoscere o elegger cosa che non sia per se stessa o per altra simile. Non è posto anco il dilettare et il movere nelle comparazioni, nelle similitudini e negli essempi e nelle virtù e ne' vizii, che non sono parole ma cose ben con detti espresse e rappresentate, sì che muovono insieme i volti, i sensi e le menti degli uomini o a compassione o ad ira, che sono per ventura i due moti principali dell'orazione e di ciascun poema, o tragico o comico, perciò che dall'una nasce la crudeltà e l'odio, dall'altra il dolore del male e l'allegrezza et il desiderio del bene altrui? Et acciò che io non vada ogni particolar cosa raccontando, dico che se non ci fosse altra ragione a provar tutto ciò che abbiamo detto dell'invenzione, a bastanza sarebbe quello che dice Aristotile nella <title>Poetica</title>, ove egli pone la differenza che è tra l'istorico et il poeta, dicendo che quegli non è poeta per li versi, ma per la favola, cioè per la qualità dell´invenzione et imitazione, e quando egli non viene ad imitare le cose, sùbito diventa narratore e non più imitatore.</p>
<p>Dell'altre due, cioè della disposizione et elocuzione, assai ne disse il medesimo nella <title>Poetica</title> e nella <title>Retorica</title>, le quali furono trovate per potere acconciamente ragionare di qualunque materia, come davanti dicemmo, ornando e rappresentando le cose, come ritratto artificiale suol rappresentarci forma naturale, non informando però questa in alcun modo, perciò che le parole non possono dar essere né materiale né formale alle cose, essendo state solamente ritrovate per significar l'essere e la forma loro così sostanziale come accidentale. E se i versi fossero forma della poesia per essere composti e tessuti di parole, seguiterebbe che tutti quelli che facessero versi con assai acconcie e limate, fossero poeti. Il che è falso, prendendo forma la poesia non da queste ma dalla maniera dell'invenzione et imitazione per la quale ella è chiamata di cotal nome, conciò sia cosa che i ragionamenti di Socrate, come dice Aristotile nel principio della sua <title>Poetica</title>, sieno una sciolta poesia. E non dalla materia ma dalla forma ne vengono le differenze che si truovano fra le cose, come da quella la quantità e moltitudine loro. In che è differente Vergilio da Lucrezio, et Omero da Empedocle, come afferma ivi il medesimo, se non per la invenzione, la quale è anima di tutte le poetiche imitazioni? Né si dirà mai che l'arte avanzi la natura, perché seguirebbe che dalle parole, che sono puri istrumenti e concetti artificiali, solamente ritrovati, secondo che è stato ancora detto, per rappresentar le cose o le loro operazioni, l'essere che loro viene dalla forma, queste prendessero. Ma ben tra quelle, sì come tra queste, c'è molta differenza, onde ne nasce poi la diversità non della bontà de' poemi ma dell'ultimo ornamento loro, quando di egual materia poetica sono fatti. Di che si conchiude la veste non dar essere o forma alle cose, ma come trovamento artificiale vestirle et ornarle. E´ il vero che più perfetto poema è quello che si fa di finzione, d'imitazione e di verso.</p></sp>
<sp><speaker>ARIM</speaker>
<p>.Messer Sperone, con licenza di Messer Marc'Antonio dirò due parole. In ciò che voi avete detto e provato parmi che ci nasca ancora dubbio; perciò che si dice che nella forma che è l'eloquenza, nella materia che è la cosa proposta, e nel fine che è l'uditore, consiste ogni orazione e parlamento.</p></sp>
<sp><speaker>SPER.</speaker>
<p>Egli è vero, Monsignore, quel che dite, ma è da avvertire che le parole si dicono dar forma alle cose, non perché in alcun modo l'informino, ma in quanto vengono a significarle. Laonde sogliono dire i loici, il sillogismo dar forma alla materia dimostrativa, topica e sofistica, in quanto i termini e le proposizioni di esso possono significare cose necessarie, probabili o apparenti, e ciò ancora aviene per lo metodo et ordine che si tiene in argomentare e provare.</p>
<p>Avendo adunque tutto ciò, come mi pare, a bastanza provato, ci resta da chiarir quello di che intendiamo principalmente di trattare: come si possa far ricca e copiosa la invenzione poetica. Ma primamente diremo che differenza sia tra l´istorico, l´oratore et il poeta, acciò che egli si discerna poi e conosca più chiaramente quanto a questi si appartiene, essendo ciascuna facoltà differente dall'altra o per la materia che tratta, o per lo metodo che tiene, o per lo modo di usar le cose. Perché diciamo che l´istorico e l´oratore sono conformi nel fare alle volte essordio, in narrare il fatto per ordine, e quello si serve dell'oratore nel fare orazioni e formar parlamenti, e questi dell'istorico nel recitare i detti e fatti altrui in confermazione delle sue ragioni. E spesso ancora l'istorico parimente si serve della istoria adducendo essempi della vita, de' luoghi, de' costumi, dell'azioni e degli avenimenti altrui. Sono poi dissimili, che all'uno si conviene sempre dire il vero, et all'altro con ragioni verisimili e probabili narrare e disputare il fatto, quanto più può fuggendo o coprendo quello che potrebbe nuocere, e solamente dicendo quello che può giovare, dichiarando quello che è dubbio e confermando et accrescendo quello che è stato da lui provato, o è per se medesimo chiaro. Et insomma bisogna che l'oratore argomenti, e parlando diletti e mova; argomenti, trovando artificiose ragioni persuasibili et atte a credersi; diletti, usando essempi, similitudini, comparazioni, digressioni, facezie, parlamenti o finzioni morali all'azioni umane appartenenti (le quai cose tengono luogo di pruove) e bel modo di dire et accommodata pronunciazione. Del movere non dirò altro, perciò che ne parlerete voi quando tratterete come filosofo del modo di mover gli affetti. E tutto ciò si dee alla causa accommodare. E l'ufficio dell'oratore è sapere acconciamente parlare in ogni tempo e luogo, in ogni materia et azione civile et appo qualunque persona. Il poeta poi si serve dell'uno e dell'altro. Dell'uno nel fare essordii, narrazioni et orazioni, dell'altro nel recitar poeticamente l'istoria, ora con dritto, ora con trasportato ordine, togliendo parte da questo e parte dalla filosofia naturale e morale. Il che tocca dir a voi, e però di questo più non dirò per non parer troppo audace facendo più che il convenevole.</p></sp>
<sp><speaker>GEN.</speaker>
<p>Credo che quando egli toccherà a me, ben mi potrò far onore con le cose vostre , né sarò solamente interprete ma ammiratore, così bene parmi che abbiate detto, non già più di quello che si aspettava da voi, che nel vero agguagliate con l'opera vostra la nostra credenza. Ma bene avrei piacere che diceste più chiaramente e più distintamente quello che in poche parole come in piccolo fascio avete ristretto, cioè che cosa s'appartiene alla istoria e l'ordine che dee tenere l'istorico, et in che si serve poi il poeta di lui e similmente dell'oratore.</p></sp>
<sp><speaker>SPER.</speaker>
<p>Se io fossi così pronto in rispondere come voi in dimandare, sperarei di poter sodisfarvi; tuttavia non resterò di dirne quello che io ne so, particolarmente, come pare che voi desideriate, per non lasciarvi in tutto mal sodisfatto. E prima dirò dell'ordine, perciò che trattando di questo egli si verrà in cognizione di quanto s'appartiene all'istoria. L'ordine di questa, il quale voi addimandate metodo, che è una regolata norma di ciò che si scrive o parla, o a persone o a fatti ha riguardo. E nel trattare d'amendue bisogna seguitar l'ordine di natura, la quale va dalle cause agli effetti nell'operare, sì come ancora sogliono procedere le scienze in sapere. Se di persone adunque tratterassi, si considereranno due cose, l'una il generante, l'altra il luogo ove alcuno fia generato. In quanto al luogo si verrà a considerare il sito e la natura e qualità di questo e l'origine, potenza, nobiltà e costumi di coloro che vi abitano. In quanto al generante, quale egli sia e quali sieno stati i suoi maggiori e progenitori, e queste due condizioni principalmente si considerano, essendo il padre e la patria, come dite voi, un commune principio della generazione. L'educazione vien poi, la quale tanto è più difficile, quanto quella è facile, perciò che il nudrire e ben allevare una pianta o altra cosa dalla natura prodotta è gran fatica. E però si deono descrivere e narrare i buoni e mali costumi de' luoghi e delle persone, o publiche o private, acciò che egli si conosca et antiveda quali hanno da essere le loro operazioni. Dell'erudizione ancora e della religione si dee appresso trattare, essendo queste due molto necessarie all'educazione, perciò che tali sogliono essere gli uomini, quali sono i luoghi dove sono allevati e cresciuti, e quale è la disciplina in che sono stati ammaestrati. E vi si porrà ancora la instituzione di leggi, di sacrifici, di cerimonie, di governi, di giuochi e di altre cose simili appartenenti a quelli, con la cagione et origine loro et il modo e '1 costume di essercitar le lettere o l'arme. Oltre a ciò la creazione de' maestrati e d'altri uffici col nome loro, e la maniera di crearli, e tutto ciò farassi dove egli fia bisogno secondo l'ordine, il successo e, la verità dell'azioni. Non meno eziandio è necessario narrar le conversazioni, le parentele e l'amicizie che hanno avute e tenute, e seguendo l'ordine de' tempi egli fia conveniente scrivere i fatti e detti prudentemente o giustamente, o fortemente o temperatamente, o quel che in contrario sarà stato operato da alcuno sì che abbia mutato stato e condizione, o perseverato nella primiera, o per infortunio o per propria volontà mossa da impeto o da ragionevole discorso. E seguitando ordinatamente la narrazione di tutte le azioni, egli si verrà ad inferire ciò che di virtuoso o di vizioso sarà stato da colui, di chi si parlerà, commesso. E parlandosi di persona o publica o privata, dirassi se avrà avuto figliuoli, e la natura e qualità loro, e di che moglie ancora sono nati e che di loro sarà avenuto, se fia bisogno però et al proposito; eziandio come in ogni azione si sarà ciascuno portato, e l'utilità, gli onori, le dignità, che in qualche modo, cioè o per virtù o per fortuna, avrà conseguite, e tutti i suoi portamenti onde alla fine abbia acquistato fama o infamia.</p>
<p>Così nel trattare i fatti grandi e degni di memoria si deono prima esporre le cagioni delle cose avenute, avendo riguardo a' luoghi, alle persone et agli accidenti, e raccontare i consigli e le deliberazioni fatte intorno a quelli con le ragioni, cause et occasioni loro. Perciò che quanto maggior sono l'imprese, tanto più deono essere considerate. Poscia narrar gli effetti come parti indi generati e nasciuti, et appresso tutti gli avenimenti, come nemistà, discordie, guerre, paci, confederazioni, astuzie, inganni, congiure, tradimenti, ire, disdegni, sospizioni, pietà, crudeltà, vendette, uccisioni, felicità, infelicità, perdite, acquisti, dolori, allegrezze, prodigii, auguri, portenti, consultazioni, e risposte di indovinatori o di oracoli, sogni, morte di persone naturale o volontaria o violenta, giuramenti, fughe, viaggi, commissioni, comandamenti, ambascerie, oltraggi et ingiurie, strepiti e tumulti, ribellioni, tirannidi, premii, supplicii, spettacoli, trionfi, pestilenze, infirmità, carestie, fami, contenzioni, aiuti e soccorsi, rendite, vettovaglie, previsioni, consigli, ammonizioni, riprensioni e persuasioni, e finalmente tutti gli accidenti che all'azioni umane secondo la qualità de' fatti, de' tempi, de' luoghi, delle persone, e de' fortunosi casi possono occorrere per le operazioni, instituzioni o maneggi loro; ciò che di bene o di male nel governo publico può avenire, come vittorie, assedi, rotte, sconfitte, saccheggiamenti, guasti, prede, rapine, espugnazioni, rovine, soggiogazioni, presure, distruzioni di luoghi, di persone, di popoli, di famiglie, di regni, di imperi, o liberazioni, restaurazioni, acquisto o accrescimento o edificazione loro, e de' consigli e dell'azioni mostrerà che cosa laudi o biasimi, cioè quel che si debba laudare o biasimare colui che scrive. E nelle cose fatte descriverà non pur partitamente quello che è stato fatto, detto o avenuto, ma ancora in qual guisa et in che modo, e del tutto esprimerà le cause et i casi, o di saviezza o di temerità. E per conchiudere, bisogna narrare in che luogo, da chi, quando e perché sono state le cose incominciate, et in qual maniera fatte e trattate e che fine abbiano avuto, del quale ne nasca poi onore o vituperio, utilità o danno, in caso che la fortuna dominatrice nelle cose umane non sia stata contraria agli onesti et utili consigli e giusti voleri, perciò che non apporta biasimo quello che dalla sorte ne viene, sì come ancora non merita laude. E se i consigli sono buoni e prudenti, non séguita però che non possano essere impediti dal luogo, dal tempo e dagli accidenti, i quali così di leggeri non si possano antivedere come ancora gli imprudenti e viziosi o tristi, che dirli vogliamo, spesso non hanno effetto, essendo il fine di tutte le cose di qua giù pericoloso et incerto. Laonde egli si dice che per gli avenimenti meglio si delibera, perché l'occasione ci reca il giudicio, essendo la sperienza e questa madri dell'azioni; e bisogna parer più tosto prudente che fortunato, come eziandio più tosto sventurato che imprudente. Ma narrando il tutto per ordine, fa bisogno che l´istorico dica il vero, conciò sia cosa che la istoria sia un testimonio delle cose passate, fatte, dette o avenute, composta di più vere narrazioni e di molte descrizioni, sì come si serve anco l'oratore di molti luoghi et argomenti. E se per aventura si troverà in alcune istorie non servarsi cotal ordine, egli averrà o perché ci saranno molte cose delle predette che non fieno al proposito, o perché si cercherà di porre più vicine le cause agli effetti loro, sì come si vede negli istorici, quando vi sogliono interporre qualche altra istoria o qualche accidente per poter meglio continovar la narrazione. Perciò che, sì come viene l'arte oratoria dall'eloquenza, così bisogna che lo scrivere istorie séguiti l'ordine dell'azioni. E come gli effetti sono causati dalle cose precedenti, così possono diventar cause delle cose a loro sosseguenti. E, conchiudendo, dico che l'operazioni e gli accidenti sono cagione che alcuna volta si confonde o interrompe la narrazione insino a tanto che si trovano le cause degli avenimenti, per poter più acconciamente poi continovar le cose incominciate, sì che si possano compiutamente narrare o congiunger con le seguenti. E meglio si dichiarerà il modo e l'arte di ordire e tesser la istoria, quando delle sei condizioni tratteremo e dell'ordine dell'orazioni e de' poemi eroici.</p></sp>
<sp><speaker>GEN.</speaker>
<p>Perdonatemi se interrompo i vostri ragionamenti. Parmi che spesse volte gli istorici non sieno veridici ma più tosto oratori, introducendo orazioni e parlamenti come ammonizioni, essortazioni, riprensioni, scusazioni, preghiere, dissuasioni, persuasioni, laudi, biasimi, accuse, difese, raccomandazioni, consolazioni, consigli, proposte e risposte, et altri ragionamenti, i quali hanno in sé alcuna volta tanta arte, tanti argomenti o essempi, che trapassano la legge dell'istorico. Perché parmi che sia loro ufficio congiungere et annodare ogni cosa insieme a guisa di catena, né far molte narrazioni, ma una sola continovata in tal maniera, che quello che segue non si diparta o allontani da quello che è stato lasciato addietro, passare e raccogliere brievemente le cose picciole e non molto necessarie, trattar le grandi a sofficienza seguendo la natura delle materie, non la copia delle parole, sprezzando le vili e solamente toccando ciò che può giovare, intanto però in quanto sia bello, eccellente e necessario, senza lasciarvi cosa che sia degna di memoria e che possa recare utilità ai posteri E bisogna che il tutto sia più tosto scritto e narrato che adornato, essendo cotanto laudata nella poesia e nella istoria quella brevità che non viene da povertà di materia, ma che apporta et aggiunge alle cose fatte o dette gravità.</p></sp>
<sp><speaker>SPER.</speaker>
<p>Non è da maravigliarsi di questo, perciò che intendendosi la causa, egli può recare più tosto dottrina che ammirazione. So bene che voi il sapete ma pure il vi dirò. La forza e virtù dell'istoria è narrare le cose fatte o dette dagli uomini illustri, e perciò dee raccontare i fatti loro così in pace come in guerra, e similmente ciò che detto hanno o per natura o per esperienza o per dottrina, et in tutt'e tre la consuetudine e l'uso giovano assai, e come si scrivono i fatti così si deono parimente scrivere i detti, non essendo possibile che alcuno o città, o regno, o imperio, o essercito governi senza parlare, perciò che alle volte egli è di mestieri indurre i soldati o popoli sudditi a quello che è loro più onesto o più utile, dico a pacificarsi o armeggiare et insegnargli non solamente ubidire, ma vivere secondo le leggi, secondo l'usanze e costumi de' luoghi et accomodarsi all'occasioni et agli avenimenti. Laonde si dice che quelli che più sanno, meglio governano. E rendendo gli atti e le parole testimonianza del cuore, bisogna che il capitano sia buono oratore, acciò che egli sappia e possa con queste accogliere gli amici, comandare, dar risposte convenevoli riferir grazie a chi gli hanno fatti benefici, potere i tristi et afflitti consolare e confortar nelle fatiche e pericoli, essortargli alla virtù, rivocar da' vizii, dar consigli, muovere i sudditi et acquetarli secondo la necessità e l'occasione, e tutto quello che fia onore e comodo così del capitano come del publico, persuadere a' soldati et a' popoli che egli sia beneficio e gloria loro.</p>
<p>La istoria poi si dice farsi di più narrazioni e di una sola, sì come si indrizzano spesso molte operazioni ad un fine solo. E le cagioni che muovono l'istorico ancora a fare o per dir meglio introdurre parlamenti et orazioni, sono tali che gli occorre far consultar le cose importanti in senato, far parlare ambasciatori e dar risposta loro, laudare, biasimare, accusare e difendere, ammonire, confortare e riprendere secondo l'occasione de' maneggi e secondo la qualità delle persone e degli accidenti che narra, come in Tucidide, in Senofonte — ove trattano de' fatti de' Greci — et in Livio si può vedere. E le concioni si fanno o introducono dall'istorico in due guise, o in forma di orazione o di semplice narrazione, raccontando e raccogliendo brevemente ciò che si potea allora dire secondo la dignità o indignità delle cose, e secondo la natura, convenevolezza, opportunità, bisogno e circostanze de' fatti passati, presenti, o futuri, e secondo le qualità delle persone, dell'azioni, de' luoghi e degli avenimenti; et avenimenti chiamo quelli accidenti che sogliono o nel mezzo, o nel fine dell'azioni avenire, o a se medesimi o altrui. Né si induce dall'istorico alcuno a parlare, o con semplici parole o con artificiosa orazione e maestrevole ragionamento, se non in due modi, o per aver detto qualche cosa degna di memoria, o perché sia stato necessario cotal suo parlamento, o per giovamento politico, o per l'occasione, o pur che egli sia mosso da qualche passione, affetto o accidente, come si può sovente avvertire negli istorici predetti. Donde ne nasce poi la causa de' fatti e la continovazione della istoria.</p></sp>
<sp><speaker>GEN.</speaker>
<p>Egli è vero quello che si dice, che ciascuno è, in quello che sa, giovevole; così ora voi, per quanto mi pare aver compreso, avete detto ciò che intorno a questo dir si potea. Ma ditemi, vi prego, che cosa perciò ha da fare il poeta con l'istorico, perciò che già l'avete espresso in tal guisa che a pena hovvi potuto intendere.</p></sp>
<sp><speaker>SPER.</speaker>
<p>Da che veggio che sete disposto di farmi dire, voglio quanto più posso cercare di sodisfarvi, acciò che voi non abbiate poscia ragione alcuna di mancare.</p></sp>
<sp><speaker>GEN.</speaker>
<p>Così farò. Seguitate pur ora quello che vi dimando.</p></sp>
<sp><speaker>SPER.</speaker>
<p>Il descrivere i luoghi, i siti, la natura e qualità loro, non è anco proprio de' poeti? E ciò chiamano cosmografia o topografia, e tutto questo apparono dagli istorici. Oltre a ciò, la generazione e' costumi de' popoli, la disciplina, la religione loro, la prudenza, la giustizia, la fortezza, la temperanza altrui, e finalmente, tutte le virtù et i vizii de' quali trattano secondo la proposta intenzione, a' poeti non s'appartengono? Et appresso narrare i fatti, i detti, il governo de' signori in pace et in guerra, e tutto quello che a buon prencipe o capitano et all'arte militare si conviene, come fare et ordinare esserciti, guerreggiare, prender città, soggiogar paesi e popoli, soccorrere a' bisogni col rinovar gli esserciti, col proveder di vettovaglie e di cose et istrumenti appartenenti alla guerra, col far guardare o prendere et occupare i passi e le fortezze, col rifar quello che ha sostenuto danno o rovina, col prestare e porgere aiuto e soccorso dove egli più bisogna, antivedendo i pericoli, gli avantaggi e disvantaggi de' tempi, de' luoghi, de' soldati, essendo a' subiti casi presto col consiglio e tardo a venire a battaglia et a fatti d'arme; perciò che meglio è tardando vincere che affrettandosi mettere il tutto a pericolo; stando costante ne' contrari successi, mutando opinione e governo secondo la mutazione della fortuna, estimando che ella voglia nell'avversità non meno che nelle prosperità far prova di lui, accorto e savio nelle astuzie militari, forte et animoso a combattere, piacevole a comandare, benigno ad ascoltare, facile a perdonare e pronto ancora a far vendetta, non solamente dell'utilità ma dell'onore cupido, ponendosi a' pericoli se non da necessaria occasione sospinto; perciò che è ufficio di animo forte più tosto sostenerli che cercarli; volendo anzi far resistenza al timore per non parer vile, che essere troppo audace, sempre combattendo più col consiglio che con l'arme, avendo gli occhi ogn'ora fissi a quello che potrebbe avenire et al fine dell'azioni, prevenendo se è possibile l'occasione, o guardando almeno di non essere prevenuto, e prendendola quando ella viene, se fia utile. Né egli dee cedere ad alcuno, se non dalla ragione o dalla necessità costretto, e più tosto patteggiare che rendersi, e nel ritirarsi inostrare di voler rassicurarsi, e se fia utile, di fuggire. Il che si trae tutto dall'istorico. E chi meglio introduce orazioni e parlamenti che il poeta? Chi meglio consola, rende grazie, accoglie, riprende, muove et acqueta? E veramente parmi che la poesia non sia altro che la verga di Mercurio con la quale egli dava a ciascuno e morte e vita come li piaceva.</p></sp>
<sp><speaker>GEN</speaker>
<p>. Li bisogna altro che la istoria?</p></sp>
<sp><speaker>SPER.</speaker>
<p>Signor sì; l´astrologia, per descrivere i clima e natura de' luoghi, delle persone e de' popoli posti e nati sotto di loro, perciò che questi sogliono essere tali quali sono le stelle e gli influssi celesti che in quella parte signoreggiano. Né potrebbono i poeti descrivere il giorno, la notte, le stagioni, i mesi, gli anni, il levare, l'ascendere, o il descendere del sole o della luna o d'altri segni celesti con gli effetti loro se non avessero notizia de' corsi, de' moti e revoluzioni loro. Ultimamente bisogna abbiano esperienza e cognizione di molte arti, come del far viaggi, del navigare, di saper vestire un prencipe, armare un soldato, di fabricare e di altre cose assai delle quali si servono o necessariamente o in similitudine, o in comparazione, e tutto ciò appartiene all'imitazione, finzione e descrizione delle persone, dell'operazioni et accidenti de' quali parlano.</p></sp>
<sp><speaker>ARIM.</speaker>
<p>Parmi che la invenzione non sia così difficile come già vi sete sforzato di provare, perciò che voi facilmente trovate e facilmente dite. Et ora conosco che a volere insegnare, egli si conviene primamente sapere e poi, come si dice, ancora sapere insegnare. Seguite, il mio eccellente Messer Sperone, ché veramente non potrei più felicemente passar questa giornata, che ascoltando amendue voi.</p></sp>
<sp><speaker>SPER.</speaker>
<p>Per tornare a proposito, dirò dell'orazioni e de' parlamenti che parti bisogna che abbiano e quali sono quelli che si deono e possono trattare dal poeta, e quivi dimostrerò come eziandio istia bene che egli sia anco oratore.</p></sp>
<sp><speaker>ARIM.</speaker>
<p>Questo fu il principale che già prometteste. Per che oramai è tempo che il dichiariate.</p></sp>
<sp><speaker>SPER.</speaker>
<p>Si truovano tre maniere di orazione generalmente, l'una chiamata dimostrativa, l'altra deliberativa e la terza giudiciale. E la prima ha riguardo alle cose presenti e preterite, facendo per queste alcuna volta giudicio del futuro, come dirassi, et abbraccia in sé o laude o biasimo. La seconda riguarda il futuro, giudicando questo per le cose presenti e preterite, e suade o dissuade. L'ultima giudica del preterito, servendosi anch'ella talvolta del presente e del futuro, e contiene accusazione o difensione. E quantunque l'una di queste due sia facile e l'altra difficile, amendue perciò hanno bisogno di artificio. Dovendo, adunque, così trattare il poeta delle virtù e de' vizii, non so vedere come egli ne possa ragionare se non sarà istorico, per conoscere l'azioni virtuose e viziose, et oratore per saperle dipingere e manifestare altrui. Potreste dire, basterà che egli sia filosofo morale. Io vi rispondo che c'è differenza molta, dir le cose e saperle dire. Perciò che non meno parmi che questi possa dall'istoria prender la moralità che dalla filosofia, a quella guisa però che se ne serve l'oratore, trattando gli istorici di tutte le azioni umane sì fattamente che si può dire che la istoria sia la prattica della teorica morale. Egli è anco necessario poi che il poeta sappia in che forma et in qual maniera dee parlare, ordinare e far perfetti e compiuti i suoi parlamenti. E cotal perfezione prenderà dall'oratore. Perciò che se tratterà di persone o di opere virtuose o viziose, ricorrerà al genere oratorio dimostrativo, acquistandosi delle virtù onore e de' vizii disonore. Se avrà da parlare di utile o del suo contrario, piglierà il deliberativo. E se egli vorrà accusare o defendere, proponendo il giusto o l´ingiusto, userà il giudiciale. Le quai tre maniere di ragionamenti hanno da trattare insomma di tre cose, o di onesto o di brutto o di parte onesto e parte brutto. E brutto chiamo quello dove si parla di cosa ingiusta e dannosa, o di utile che non sia onesto, il quale può ancora participare di amendue e verrà ad essere sotto la terza condizione e specie compreso.</p></sp>
<sp><speaker>GEN.</speaker>
<p>Avete bene abbracciato il tutto; ma vorrei che dichiaraste in specie come diciamo noi quello che avete detto in genere.</p></sp>
<sp><speaker>SPER.</speaker>
<p>Da che sono, parlando, tanto avanti proceduto sì che sono quasi stanco e più tosto desideroso oggimai di riposo che di fatica, essendo di maggiore importanza quello che mi resta a dire che quello che ho detto, tuttavia non mi pare che ricusare io debba di finire, avendo dato principio a così fatto ragionamento. Laonde prima descriverò la natura di tutt'e tre i generi da me proposti, e poscia delle loro specie parleremo sì come è usanza e costume de' filosofi, i quali chiamano cotal ordine metodo divisivo; perciò che, intesa che si ha la natura del superiore, come di quello che gli inferiori contiene, più agevolmente poi si conosce e intende quella del contenuto. Chi vuole, adunque, sapere come egli si lauda o vitupera (il che conviene al genere dimostrativo) et in che modo si ordina l'orazione fatta in quello, ancor che molte cose ne dica Aristotile nella sua <title>Retorica</title>, come diremo, e Platone ancora nel suo <title>Convivio</title> ove, formando orazioni in laudare amore, chiaramente ci dimostra l'arte e la maniera di usare esso genere dimostrativo, nondimeno assai apertamente egli si può vedere e conoscere al modo che abbiamo detto che si dee tenere e servare nell'ordinar l'istoria. E che ciò sia vero, manifestamente apparisce nell'orazioni funebri dì Platone, di Dernostene e di Senofonte, dove amendue quelli celebrano le lodi, le virtù et i gloriosi et animosi fatti di coloro che morirono appo gli Ateniesi in guerra per salute et onore della patria loro, questi poi dove lauda Agesilao re de' Lacedemoni e le valorose sue operazioni. Il medesimo ordine ci mostrò Plutarco scrivendo e narrando le vite di alquanti uomini illustri, ove poscia loro paragonando ci insegna a servirci dell'istoria e degli essempi nel dimostrativo, et il modo di amplificare e d'estenuare in questo genere, con quelle però condizioni e differenze che in fine di questo nostro ragionamento diremo.</p></sp>
<sp><speaker>ARIM.</speaker>
<p>Poi che discoperto ci avete e fatto palese con molte autorità de' più onorati scrittori, i quali abbiano ordinatamente trattato cotal materia, che ordine si ha da tenere, diteci che cosa poi si ha da dire. Perciò che questo, come avete conchiuso voi di sopra parlando della nobiltà e virtù della invenzione, più necessario parmi.</p></sp>
<sp><speaker>SPER.</speaker>
<p>Parte considerando le parti all'ordine convenienti (delle quali abbiamo parlato) colui che ha da laudare o da vituperare, e parte se avrà vedute, lette e ben considerate le orazioni di costoro che ho detto, et oltre a ciò le istorie (cioè i fatti, i detti, la natura, la vita, i costumi di molti che sono da questi e da altri istorici antichi celebrati), osservando quanto di bene e di male secondo le qualità e gli stati delle persone e delle cose dicono, e con quali parole leggermente et abondevolmente potranno di qualunque cosa ragionare, non essendo altro lo scrivere che una dipintura e rappresentazione delle cose a quella guisa che altri le hanno rappresentate e dipinte, legger cosa poi fia accomodarle et adattarle al loro proposito, avendo dinanzi agli occhi l'ordine predetto e la invenzione raccolta et espressa dagli scrittori, raccogliendo insieme quello che gli parrà più necessario e più acconcio alla persona o alla cosa la quale avrà da laudare o da biasimare.</p></sp>
<sp><speaker>ARIM.</speaker>
<p>Molto mi piace quanto avete di ciò ragionato, perciò che sì bene ci avete scoperto quel che conviene all'arte, che da ora innanzi ciascuno potrà trovare che dire e ragionare pienamente et ordinatamente in tal materia; ma seguitate pure il vostro parlare, restandovi ancora molto da dire.</p></sp>
<sp><speaker>SPER.</speaker>
<p>Tutto quello, poi, che in laude o vituperio si può trattare sotto tre parti si contiene, dico sotto tre maniere di beni, dell'animo, del corpo e quelli che si dicono esterni, i quali tanto più ci apportano di laude quanto sono più per virtù che per fortuna acquistati. Quelli dell'animo hanno riguardo all'educazione et erudizione et a tutto ciò che appartiene al vivere divino et all'umano, i quali poscia si fanno manifesti per l'operazioni; perciò che tali sogliono essere gli uomini quali sono le loro azioni. Poi seguitano quelli del corpo, i quali consistono nella quantità e qualità, sì come essere di statura grande o picciolo, bello e proporzionato o brutto e difforme, forte o debile, sano o infermo, perciò che dall'effigie, che è come specchio et essempio dell'animo, dalla forma, dalla forza e dalla sanità assai bene si può fare d'altrui giudicio, essendo i beni veramente buoni quando sono bene usati. Onde dicevano i platonici che in una bella Idea ci stava una bella anima, et un corpo robusto mostra un animo coraggioso et audace, et un che sia sano mostra ch'egli è forte a tolerare l'interne passioni e perturbazioni, e ne' cibi e negli appetiti e piaceri dei corpo — così in possederli come in desiderarli — temperato. E come uno che sia nell'andare o nel parlar veloce dimostra prontezza di ingegno, così quei che è tardo, gravità e più giudicio. Appresso, è detto commune di tutti gli scrittori che importa assai l'essere nato nobile o ignobile, conciò sia cosa che l'animo prenda qualità dal nascimento; perciò che è più credibile che uno che sia ben nato sia eziandio ben nudrito e ben allevato. Per la qual cosa trovati furono i beni esterni, nobiltà, ricchezze, esser potente, aver onori, dignità, gran nome, amicizie, gran parentado et altri accidenti che sono sostegno e stabilimento de' regni e più simili alle grandezze. Non però che questo conchiuda che bisogni esser nato nobile, ricco o potente a conseguir laude o grandezza, perciò che molti di ignobili sono o per valor di animo o per eccellenza di virtù o per fatti virtuosi et onorevoli nobilitati, e molti ingiustamente e senza meriti a grandi onori essaltati. E molti altri di alti sono stati abbassati e depressi per le loro trascuragini, dissoluzioni e vituperevoli operazioni. Ben più laude merita chi ha più virtù, come più biasimo chi ha più vizii, e più importa essere nato prencipe che fatto di nuovo, perciò che meglio saprà governar colui che per natura è tale, che quei che per sorte a cotal grado è pervenuto, governando l'uno le cose publiche come le sue private, l'altro come fossero d'altri, avendo quegli nel reggere e comandare maggiore esperienza e destrezza che questi, essendo stato sempre intento a publici negoci e maneggi. E perciò, come si legge nelle istorie antiche e moderne, si suol dire «nuovo signore, nuovo tiranno», essendo degno di questo nome non solamente colui che le cose altrui in suo uso converte o che fa altrui ingiuria, ma che non governa i suoi sudditi come dee. Non però che in qualch'uno non falli la regola, ché molti se ne truovano i quali fatti per loro meriti e virtù signori si hanno dimostrato di alto senno, e degni di così fatto onore et hanno tutti i posteri loro per fama illustrati, e dato alto principio e fondamento alle loro famiglie, e, per conchiudere, hanno apportato alla patria, a' cittadini, a' suoi et a se stessi grandissimo onore et utile, come molti ancora se ne veggono avere il contrario operato, dimostrandosi del tutto ignobili e degni di vivere nella loro prima trascuragine e bassezza. Et è certo assai meglio dar cominciamento di nobiltà a' suoi descendenti, che questa da' maggiori ricevuta con vergognosi portamenti contaminare, sì come ancora egli è meglio obligare altrui che obligato degli avuti beneficii dimostrarsi indegno, sconoscente et ingrato e tanto più quanto quelli sono stati maggiori ricevuti. Non però che la fortuna i meritevoli spesso non tenga bassi, e d'alti non gli inchini, finché ad umile stato li precipiti; e gli immeritevoli spesse volte non essalti, i quali ora riconoscendo se stessi, avendo mutato stato, mutano eziandio opinione e volere; ora fanno palesi le loro ignoranzie e sciocchezze, mostrandosi così di costumi e di pensieri come di nazione e di stirpi infimi e vilissimi, strabocchevolmente le loro cose facendo e disonestamente e vergognosamente vivendo et operando.</p>
<p>Essendoci, adunque, tre maniere di prencipi e signori, o per successione o a caso o per elezione, questi ultimi nel vero sono i megliori, perciò che si considerano in loro tre cose, nobiltà di animo, grandezza di virtù et, in quanto possono, dover essere allo stato publico giovevoli. Quivi non mi par di tacere le laudi del beatissimo Nostro Signore papa Giulio Terzo, il quale sempre discretamente et onestamente vivendo ha dimostrato come egli è più tosto nato per signoreggiare e governare altrui che per viver suddito. Il che manifestamente ora si conosce per le santissime e giustissime sue operazioni, perciò che avendo in mano il governo delle cose divine e delle umane, non con effetti di crudeltà o di avarizia, qual tiranno, cerca di farsi da' suoi sudditi temere, ma come pietoso e commun padre con benignità e liberalità si fa amare e riverire, sì che niuno da necessità spinto, ma lietamente e volentieri gli ubidisce; così come di commune concordia e di pari consentimento fra tanti nobilissimi e prudentissimi Sua Beatitudine fu a così onorevole et estremo grado di dignità et altezza eletta, tutti insieme sperando dover essere, come è nel vero, facile, santa e quieta la sua amministrazione, conciò sia cosa che non manchi mai di mostrarsi verso ciascuno discreta, giusta, benigna, fedele e di animo liberale e cortese. Né pensa nella dignità ma nell'opere degne essere posta la grandezza, né la nobiltà, né le ricchezze, né altre cose simili ancora che felici sieno detti chi le posseggono, stima recare all'uomo propria laude, come quelle le quali più tosto a noi donate che per nostra industria acquistate sieno, ma la mansuetudine, la clemenza, l'affabilità. Né fa operazione alcuna ove non dimostri altissimo senno, maraviglioso valore e perfetto giudicio. Né opera cosa che non sia religiosissima et a Pontefice e Vicario di Cristo convenientissima, cercando di porre pace e concordia fra i prencipi cristiani, e di eleggere uomini al governo della religione e chiesa cattolica, che sieno letterati e virtuosi, sì come ne fa ampia fede la degna promozione già fatta di Monsignore Reverendissimo Pighino, di dottrina, di prudenza, di bontà chiaro specchio et essempio, e la savia elezione di molti altri cardinali e di molti vescovi dottissimi e di costumi e di vita approvatissimi. Per che si può dire Sua Santità meritamente essere montata ove montar dovea.</p></sp>
<sp><speaker>GEN.</speaker>
<p>Questo è stato un bel discorso, e avete in un tempo insegnata et usata l'arte, come siete uso di fare; ma parmi che tutto questo che avete detto possa eziandio accommodarsi al deliberativo, perciò che a persuadere si suole ancora laudare il buono e biasimare il contrario.</p></sp>
<sp><speaker>SPER</speaker>
<p>Dite il vero. Ma c'è differenza molta, perciò che chi lauda o vitupera non usa argomenti, probazioni o ammonizioni, essendo il suo fine laudare e non persuadere, e se alcuna volta il dimostrativo argomenta, ammonisce o persuade, aviene che egli si serve degli altri due generi, come questi sogliono servirsi di lui; e ciò fa quando o cerca di persuadere o far d'altrui giudicio, come si suole ancora servire il deliberativo del giudiciale nell'argomentare, e questo poi di quello nell'uso degli essempi; e l'uno e l'altro alcuna volta usa l'amplificazione, la quale è propria del dimostrativo. Il suadere poi s'appartiene a colui che consiglia e delibera, laudando quello che far si dee per esser facile, securo, possibile, onesto, utile o necessario, e biasimando il contrario per essere difficile, pericoloso, impossibile, disonesto, inutile e non necessario. E benché nelle cose pericolose, dubbie e faticose ci sia maggior gloria, sì come ancor maggior difficoltà, fatica e pericolo, pur nondimeno si dee ben consigliare e guardare di non commettere così di leggeri le cose alla fortuna, acciò che poi non riuscendoci non acquistiamo dell'opera isconcio, danno o vergogna, e tanto più dove egli si tratta dell'onore e del comodo publico. Et in ciò l'istoria e la sperienza ci potranno grandemente aiutare, perciò che spesso per le cose passate che sono tali o simili si suol far giudicio delle future. Et a parlare in questo genere converrassi considerare la natura di ciascuna azione o publica o privata, mostrando quel che possa avenire di utile e di dannoso e di onorevole e di biasimevole, secondo la condizione delle persone e secondo la qualità e quantità, cioè grandezza et importanza de' fatti e dell'occasioni; e dalla politica et economica potrassi apparare ciò che fia a ciascuno stato publico e privato conveniente, e quel che fia possente a distruggerlo et a conservarlo, e finalmente in esso genere o si essorta o si riprende.</p></sp>
<sp><speaker>ARIM</speaker>
<p>C'è pure un altro modo di parlare che si chiama giudiciale; forse il tacete per non essere al proposito di quello che ora intendete di trattare.</p></sp>
<sp><speaker>SPER.</speaker>
<p>Quantunque i due già detti sieno più necessarii al poeta, tuttavia non bisogna che egli sia ignorante di questo, perciò che chi ha d'accusare, fa mestieri eziandio che sappia difendere. Il che sogliono fare i poeti tragici e gli eroici. Non vedete ancora come bene Ovidio nelle sue <title>Trasformazioni</title> fa contrastare Aiace et Ulisse dell'arme di Achille a chi di loro più di ragion venissero, servando l'imitazione, l'azione e 'l decoro d'amendue? Cosa per aventura così bella, così ingegnosa, così artificiosa e giudiciosa, quanto altra che in tal maniera si legga. Vi soviene, appresso, della canzone del Petrarca ove egli accusa Amore e poi nel difende? E nel vero, essendo lo scrivere poeticamente null'altro che imitare le azioni degli uomini, se il poeta non si servisse ancora di questa guisa di parlare, sarebbe imperfetta la invenzione o imitazione che vogliam dire.</p></sp>
<sp><speaker>ARIM.</speaker>
<p>Voi avete tanto essercitate e sì bene intese queste cose che non è maraviglia se ne sapete così discretamente et acconciamente ragionare. Sin a qui io ho inteso quel che si conviene all'arte e che si può al parer mio generalmente trattare, ma non intendo che cosa dimandiate specie di ragionamenti, per che mi farete molto piacere a dirmelo.</p></sp>
<sp><speaker>SPER.</speaker>
<p>Intendo specie di parlamenti tutte le orazioni che in cotai generi possono farsi, e ciascuna parte di esse, come essordii, proposizioni, invocazioni, narrazioni, insinuazioni, confirmazioni, confutazioni, consolazioni, richieste o domande, consigli, suasioni, preghiere, imprecazioni, raccomandazioni, commissioni, ringraziamenti, congratulazioni, conciliazioni, ammirazioni, confessioni, dimostrazioni, raccoglimenti, irrisioni, ricordazioni, simulazioni, comprobazioni, essortazioni, ammonizioni, riprensioni, escusazioni, amplificazioni, estenuazioni, esclamazioni, giuramenti, affetti, desiderii, segni, circostanze, essempi, argomentazioni, promissioni, rimunerazioni, proposte, risposte, transizioni, accusazioni, difensioni, contradizioni, soluzioni, contenzioni, similitudini, comparazioni, applicazioni, concessioni, permissioni, circuizioni, correzioni, obbiezioni, offerte, repulse, digressioni, dubitazioni, interrogazioni, effizioni, approbazioni, deliberazioni, consultazioni, complessioni, conformazioni o vero informazioni, lamentazioni, deprecazioni, descrizioni, distribuzioni, divisioni, enumerazioni, dissuasioni, esposizioni, frequentazioni, imaginazioni, imitazioni, minacce, impulsioni, indignazioni, intellezioni, interpretazioni, occasioni, occupazioni, permutazioni, precisioni, sentenzie, discorsi, umiliazioni, attenzioni, sermocinazioni, significazioni, subbiezioni, vindicazioni, conversioni, commiserazioni, acclamazioni, mitigazioni, perorazioni, conclusioni. E di questi modi di trovamenti e di parlari ce ne sono alcuni che paiono simili e sono diversi per lo modo diverso di adoperarli; et usarli suole il poeta così in narrazione come in parlamento o in orazione secondo la materia di che tratta e l'imitazione. E si sogliono congiungere due insieme, come l'essordio e la proposizione, l'epilogo con la conclusione, l'esclamazione con la comparazione, o quella o la lamentazione o dubitazione con l'interrogazione, e questa con l'ammirazione o l'indignazione, con la esclamazione o commiserazione, e l'amplificazione con la digressione o distribuzione, la dimanda con l'occasione, la comparazione e gli essempi con le loro applicazioni, la confutazione con la concessione, et altre maniere simili, et eziandio una in vece dell'altra porsi, come la riprensione o la interrogazione per la proposizione, ne' parlamenti. Et in usare e formare tutte queste il poeta dee avere riguardo a sei condizioni: <add resp="curatore">[al tempo]</add>, al luogo, alla cosa, al nome, all'operazioni, et agli accidenti, sotto le quali si abbraccia e contiene ciò che si può da lui, dall'istorico e dall'oratore trattare. E come chiunque scrive istorie fa menzione de' tempi, de' luoghi e delle persone che sono principalmente intravenute nell'operazioni e negli accidenti coi nomi loro, così ancora dee fare il poeta.</p></sp>
<sp><speaker>ARIM.</speaker>
<p>Avete detto et abbracciato in un tempo tante cose che non so da quali io debba incominciare a dimandarvi. Vorrei, se vi piacesse, che diceste i particolari che sotto queste sei condizioni universali si contengono, e quali sono le principali parti dell'orazione, di tutte quelle che avete annoverato. Né voglio dimandarvi particolarmente di tutte, ché nel vero avreste ragione di negarlomi, perciò che esse si potranno, leggendo gli oratori e poeti, leggermente apparare. Ma ben desidero appresso di sapere quel che voi intendiate per cosa, per nome e per accidenti, ché l'altre tre mi paiono assai chiare generalmente et universalmente parlando.</p></sp>
<sp><speaker>SPER.</speaker>
<p>I particolari che sotto le sei condizioni si contengono sono quelli che i dialettici et i retori chiamerebbono luoghi, de' quali ce ne sono alcuni universali come i sei predetti et alcuni particolari, e così gli dimando per essere questi da quelli contenuti. E da loro sogliono gli oratori argomentare, e di loro servirsi i poeti nell'imitare, nel parlare, nel narrare e nel movere, come dalle cose fatte o sofferte o che si abbiano da fare o da sofferire, dall'azioni presenti, preterite o future, da' giuramenti, dagli essempi, dagli uffici, dalla salutazione, dal nome, dagli effetti, condizione, o stato presente o passato, da vicinanza o lontananza, dalla potenza o impotenza, dalla necessità, dalla grandezza, importanza o leggerezza delle cose e dell'operazioni, da beneficii o maleficii, da gratitudine o ingratitudine, da fede o perfidia, da securezza o pericolo, da timore o audacia, da fortezza o dapocagine, da prudenza o imprudenza, da giustizia o ingiustizia, da temperanza o intemperanza, da costanza o incostanza, da continenza o incontinenza, da modestia o immodestia, da valore o temerità, da rispetto o presunzione, d'ardimento o vergogna, da ragione o appetito, da speranza, da temenza o disperazione, da negligenza o desiderio, da liberalità, prodigalità o avarizia, da benevolenza, d'amore o da invidia et odio, da pietà o impietà, da mansuetudine o crudeltà, da compassione o da sdegno et ira, da prontezza o da furore, da saviezza o ignoranza, da povertà o ricchezza, da grandezza o bassezza, da buona o rea sorte, da superbia o umiltà, da cortesia o iscortesia. Oltre a ciò dalla patria, dalla stirpe, da' parenti, dalla consuetudine, dalla esperienza o inesperienza, dall'uso, dall'abito, dall'amicizie o nemicizie, dalla dignità o indignità, da fati, da auguri, da prodigi o portenti, da antivedimenti o pregiudici, da divine o umane ammonizioni, da circostanze precedenti, instanti o sosseguenti, dal minore, dal maggiore, dalla religione, dalle leggi o costumi, dalla fama o rumore, dal modo et usanza di vivere, dall'età, dalla notte, dal giorno, dalla stagione, dal buon tempo o reo, dalla commemorazione de' benefici, dal dovere, dalla ragione, dalla causa, dagli effetti, dal tutto, dalle parti, dagli oppositi come da' contrari, da' repugnanti, da' relativi, da contradizione o da privazione et abito.</p></sp>
<sp><speaker>ARIM.</speaker>
<p>Se ben mi ricordo, avete detto un'altra volta «abito». Per che dite che differenza fate tra questo e quello, et ancora quel che intendete per privazione, avendo posto amendue insieme, e perché gli oppositi et altri luoghi communi et universali avete fra i particolari annoverato?</p></sp>
<sp><speaker>SPER.</speaker>
<p>Ci sono due maniere di abito come eziandio di privazione, le quali si fanno o per cognizione o per operazione; per cognizione come si dice che l'intelletto speculativo si fa di molti abiti scienziali et il prattico di molti abiti morali; per operazione come si suol dire che spesso l'abito si converte in natura. E di questa seconda ho prima voluto intendere. Quivi poi ho inteso di quello che alla privazione si oppone. E privazione, come ho detto, in due guise si piglia. L'una è quella che è a così fatto abito opposta, come l'esser cieco al vedere et il morire al vivere; laonde si dice che dalla privazione all'abito non si dà regresso, e questo è vero nelle cose che naturalmente avengono secondo lo stesso essere ma non secondo diverso, come è quello che disse così bene il Petrarca dicendo: «L'ultimo dì ch'è primo a l'altra vita», come credettero i platonici e fermamente e veramente tengono i sacri teologi; e ciò non solamente per vero si dee tenere nell'immortalità dell'anima, ma ancora nella rinovazione de' nostri corpi secondo che crediamo, non soggiacendo le azioni sopranaturali alle naturali. L'altra è quella che è chiamata potenziale, a cui si oppone non abito ma atto, secondo la quale i filosofi dicono che la corrozione di uno è causa della generazione di un altro, e con questa ragione ancora si può solvere la sopra detta questione e provare che il fine di questa vita sia principio di un'altra migliore, la quale è da sé chiara in quanto si conviene alla nostra credenza. E dove è desiderio naturale o volontario vi può essere cotal privazione, e ciò qualunque volta si desidera di aver quello che non si ha, ma che è possibile d'aversi, benché fosse malagevole come spesse volte aviene ne' desiderii umani che sono mossi da appetito e non da ragione, non dovendo l'uomo desiderare se non quello che ragionevolmente e giustamente può e dee avere. Ho poi chiamato particolari alcuni luoghi dialettici universali e communi, pigliandoli solamente in quanto se ne serve di loro l'oratore e 'l poeta, perciò che le proposizioni universali si sogliono chiamare appropriate e non communi, quando sono a qualche particolare arte e facultà accomodate, sì come aviene negli accidenti communi, dove essi si vengono ad appropriare alle cose particolari.</p></sp>
<sp><speaker>ARIM.</speaker>
<p>Poiché avete assai accortamente dichiarato quanto io vi ho proposto, seguite quello che dir volevate quando interroppi il vostro parlare.</p></sp>
<sp><speaker>SPER.</speaker>
<p>Ci sono eziandio altri modi di trovare e di argomentare, come da' congiunti, dagli aggiunti, dagli antecedenti o conseguenti, da simile o pari, dalla materia o forma, dal fine delle cose e dell'azioni, dall'opportunità o importunità, dall'umanità o divinità, dall'auttorità cioè dall'altrui giudicio, elezione e parere, dalla fiducia di sé o d'altrui, dall'obligo e debito, dalla convenevolezza o sconvenevolezza, dagli aiuti o bisogni e disagi, da' tributarii, da' confederati, dalle proprie o altrui forze, virtù o ricchezze, dalla sua o altrui felicità o calamità o miseria, da onore o disonore, da utilità o danno, da piacere o dispiacere, da fortuna o caso, da comodi o incomodi, dall'affetto e segno dell'animo, dall'agevolezza o malagevolezza. E l'una e l'altra di queste viene o da colui che ha da operare o dalla cosa operata, sì come ancora il possibile e l'impossibile, e finalmente da tutti i beni o mali d'animo, di corpo e di fortuna, e da tutti i casi che possono secondo la natura e la condizione de' tempi, de' luoghi, delle persone e dell'operazioni occorrere, come sono tutti gli avenimenti sopra detti. Poscia le parti principali dell'orazioni, cioè le più usitate e più necessarie (avegna che più e meno se ne usino secondo la natura de' generi e la qualità delle cose). Sono queste l'essordio, la proposizione, la narrazione, la confirmazione e confutazione, l'amplificazione et estenuazione, e l'epilogo con la conclusione, le quali si servono di questi luoghi secondo le materie che si trattano. E poiché parmi aver sodisfatto alle due prime proposte, voglio ancora vedere di sodisfare alla terza.</p>
<p>Per «cosa» intendo primamente quello di che si ragiona, e poi la persona la quale o della quale o con la quale si parla, le cui qualità si deono diligentemente osservare, avendo riguardo a tutti i luoghi, a tutte le parti e condizioni delle quali abbiamo finora parlato. Per «nome» poi tutto quello che si deriva da' nomi et ogni allusione o interpretazione loro, e come dar nome a' luoghi, o pur da questi o da operazioni et avenimenti riceverlo. Eziandio si suole, nominando altrui, acquistar odio o benevolenza, secondo il modo di nominarli; il che si usa di fare negli essordii, nelle invocazioni, laudazioni, precazioni, richieste, persuasioni, accusazioni, essortazioni e riprensioni, e in tutt'e tre i generi et in ogni parte dell'orazione, come si fa il recare attenzione, ma più spesso ne' principi de' ragionamenti; et ora da' nomi proprii, ora da' cognomi, et ora dalle dignità et uffici si incomincia, et ora da altri nomi che da parentela o da congiunzione di sangue o da qualche altro accidente, o da tempo (cioè dall'età) o da luogo si possono derivare. Per «accidente», ciò che nel vivere umano e nelle private o publiche azioni a qualunque persona in qualunque cosa può occorrere et avenire.</p></sp>
<sp><speaker>ARIM.</speaker>
<p>Da che quanto vi ho richiesto m'avete pienamente esposto, vorrei ancora se vi piace che esponeste che differenza fate tra essordio e proposizione, perciò che amendue mi paiono una medesima cosa o poco differenti.</p></sp>
<sp><speaker>SPER.</speaker>
<p>Anzi molto, perciò che la diversità de' nomi mostra spesso ancora nelle cose diversa natura et uso. Proposizioni sono i principi de' libri, del poema, quando si propone ciò che poi si ha da narrare; le quali incominciar deono dalle sei condizioni già dette e da più o da meno di queste, secondo che meglio verrà in concio alla materia della quale egli si avrà da trattare. Essordii sono quelli dell'orazioni o de' parlamenti, che sono sovente introdotti e formati da' poeti e dagl'istorici, et amendue quelli bisogna che sieno brievi; e come il proprio dell'essordio è fare l'auditore benevolo, così la proposizione suol farlo attento e docile. Benevolenza s'acquista col dir bene d'altrui, et il conciliare è posto nella invenzione oratoria perciò che aiuta a persuadere, il che si fa eziandio nel mezzo e nel fine dell'orazione secondo che fia più necessario e convenevole. La qual cosa dee fuggire l'istorico, ché renderebbe sospetta l'istoria. Attento si fa promettendo di dover parlare di cose grandi o utili o necessarie, riguardando alle materie et al fine dell'azioni. Docile, proponendo universalmente o particolarmente quanto si ha da narrare. E dell'altre molte parti, maniere et ornamenti, anzi ricchezze dell'orazione et invenzione, più o meno userannosi secondo l'opportunità in qualunque materia. Potrei confermare il tutto con essempi, ma ci converrebbe spendervi sì lungo tempo che per soverchio ragionare io diverrei noioso.</p></sp>
<sp><speaker>ARIM.</speaker>
<p>Il volere affaticarsi in recitar luoghi di poeti che sieno conformi a quanto avete detto più tosto soverchio parmi che utile, perciò che tanti se ne potrebbono addurre che più tosto rincrescimento e noia che utilità o dilettazione ci apportarebbono, avegna che ci fossero utilissimi; conciò sia cosa che qualunque studioso potrà, leggendo quelli, osservarvi tutto ciò e conoscerlo. Ben io vi essorterei che voleste dichiarare in quanti modi si possono fare essordii e narrazioni; perciò che l'altre parti che all'ordine et all'invenzione s'appartengono, parte delle cose proposte e parte da' precetti che avete dati si potranno di leggeri apprendere. Dichiarate adunque, piacendovi, il modo di far queste due che vi ho richieste, et appresso sarete contento di solvermi un dubbio che ora m'è caduto nell'animo, che parmi che nell'essordire ancora si proponga ciò che si ha da dire.</p></sp>
<sp><speaker>SPER.</speaker>
<p>Non è dubbio alcuno che l'essordio si trae da tutta la causa et ha sempre riguardo al fine di tutta questa, e fine è quello che suole esser primo nell'intenzione et ultimo nell'operazione. La maggior difficultà che abbia chiunque ha da parlare è saper bene incominciare e narrare, perciò che delle cose ben incominciate e narrate fia facile il potere e saper bene conchiudere. E parmi che dovendosi introdurre dal poeta orazioni e ragionamenti, assai potrà in ciò la natura e gli affetti, conciò sia cosa che veggiamo, communalmente e naturalmente parlando, che ora incominciamo ad un modo, ora ad un altro; dico ora con interrogazione, ora con riprensione, ora con preghiere, ora con esclamazione, ora con dubitazione, ora con ammirazione, ora con essortazione, ora con lamentazione, ora con indignazione, ora con attenzione, ora interrompendo l'altrui parlare o per molto desiderio di dire, o per ira, o per allegrezza, o per dolore, per li quali affetti ancora si sogliono tacere molte cose o parole.</p>
<p>Incominciasi eziandio ora dalle cause, ora dagli effetti, et insomma da qualch'uno di quei luoghi, di quelle parti e specie di truovamenti e di parlari che abbiamo detto, o da più, e sopra tutto dalle sei condizioni. E null'altro essendo lo scrivere poeticamente che imitare nella guisa sopra mostrata, porremo mente alla natura delle cose o de' moti naturali et all'occasione, e formeremo i ragionamenti con quegli affetti che alla materia della quale si tratterà, parranno più convenirsi, avendo rispetto agli accidenti; de' quali ne nascono esclamazioni, amplificazioni, estenuazioni, riprensioni, ammonizioni, prieghi, lamentazioni, iscusazioni, indignazioni, et altri affetti et effetti simili. Chi osserverà adunque, come ho detto, la natura delle cose, dell'azioni e degli accidenti loro, saprà non solamente essordire, proponere e dar principio a' parlamenti, ma ancora formar ragioni et argomenti, estenuare, amplificare, muovere, riprendere, ammonire, pregare, Scusare, confirmare, confutare, allegrarsi, dolersi, e tutto quello che si richiede ad esprimere i concetti, i moti e le passioni dell'animo e le qualità alle cose et agli effetti loro convenienti.</p>
<p>Le ragioni onde si pruova sono differenti secondo la differenza de' generi e delle cose provate, e possono essere di due maniere, o vere o verisimili; e queste si fanno di probabili, i quali in tre specie si dividono: o secondo le persone, o secondo le cose, o secondo l'operazioni et avenimenti, et in tutte rispetto avrassi o al tempo, o al luogo, o all'uno et all'altro insieme, secondo che verrà meglio al proposito. E tutto ciò ci scoprirà il fine, al quale come in securo et ultimo porto cercheremo doppo lungo corso di ragionamento pervenire. E da tutte quelle cose di che si può formare argomenti nel genere deliberativo, si può eziandio nel medesimo essordire e narrare, nella guisa che usano i poeti, e questo genere è proprio dell'istoria, perciò che egli più al vivere e governo publico s'appartiene et all'azioni. E l'istorico e 'l poeta sogliono più tosto ne' parlamenti prender l'essordio dal dimostrativo che dal giudiciale; et il deliberativo ora dall'uno, ora dall'altro secondo il bisogno. E quello stesso che si usa in tutta la composizione qualunque ella si sia, o istoria o poema, si adopera ancora ne' parlamenti e nelle orazioni, secondo che vi si lasciano o levano alcune parti secondo la natura della materia di che si parla, né èvvi altra dissomiglianza che il modo di usarle. Ma ben egli è da avvertire che ne' parlamenti si séguita più l'affetto naturale, e nell'orazioni si dee più studiare et attendere all'arte.</p>
<p>E per solvere ormai il dubbio che proposto e dimandato mi avete, dico che è il vero che la proposizione è parte dell'essordio, et essendo parte non seguiterà che sia tutto; perciò che l'istorico suole nel principio essordire promettendo di voler trattare di cose grandi o proprie, o necessarie o utili, facendo i lettori attenti e poscia docili, proponendo o generalmente o particolarmente ciò che ha poi da dire; et ora nel proemio come Tucidide, ora nel principio della narrazione come Livio, suol fare un epilogo, cioè una brieve rammemorazione delle cose passate precedenti, acciò che meglio ritrovi le cagioni di quello che egli ha da narrare, e doppo quelle n'aggiunge le cause delle cose seguenti. Et alcuna volta suol porvi insieme la causa che ha mosso lui a scrivere cotale istoria e l'utilità che si può trarre da essa, con l'escusazione di se medesimo. O vero sùbito nel proemio raccoglie brievemente ciò che ha da raccontare e vi pone la materia e divisione de' libri o volumi, come fa Appiano. Ma al giudicio mio sono miglior modi i due primi, perciò che quelli sono i maggiori e più perfetti scrittori d'istorie, conciò sia cosa che così si sforzino ancora di fare gli altri, che sono eccellenti nello scrivere istorie. E più bel proemio fia quello che sarà più tosto proposizione che orazione, come par che faccia Dionigi Alicarnaseo, al quale bastava dire che volea parlare di una gente e di uno imperio, il quale avea di tempo, di virtù, di fatti, tutti gli altri di gran lunga superato, come si potrebbe vedere per quanto di quello era scritto et avenuto, senza che egli si allargasse e distendesse come fece in laudare i Romani. Perché Erodiano pare che in simile soggetto nel suo proemio servì il decoro in poche parole, recando ciò che nell'essordio della sua istoria diffusamente da Dionigi è stato rammemorato. E se pur questi volea discorrere alquanto, li dovea bastare al parer mio paragonar quel d'Assiri, di Medi, di Persi, di Macedoni, di Ateniesi e di Lacedemoni all'imperio romano, e poi terminar l'attenzione e la proposizione e venire alla narrazione, come fa il poeta, il quale similmente propone brievemente tutto quello che lungamente ha da trattare, e si chiama non essordio ma proposizione et abbraccia le sei condizioni predette e le cause con gli avenimenti. Parlo del poeta eroico come di quello di che principalmente abbiamo deliberato di parlare secondo la richiesta che già mi feste voi, Messer Marcantonio.</p>
<p>Amendue, poscia, incominciano a narrare o dal luogo o dalla persona o dall'altre ancora secondo il successo dell'azioni, rammemorando o raccontando particolarmente le cagioni de' futuri accidenti. E l'uno e l'altro incomincia a narrare o drittamente o per digressione. Sono poi diversi, ché l'uno, che è il poeta, fa invocazione ove pone o replica le cause con gli affetti. Replicar dico, avendole già poste nella proposizione; perciò che in essa suole abbracciarvi quello brievemente che egli ha in animo di raccontare. Et alcuna volta nel mezzo dell'opera v'interpone ancora invocazione, la quale tien luogo di proposizione, et in così fatta invocazione usa l'amplificazione per acquistare attenzione come fanno gli istorici nel loro essordio. E ciò si fa dove egli si ha da narrare qualche cosa maravigliosa o di tempo lontana da noi, o difficile e faticosa, o nuova et incredibile. Et invoca e propone insieme, secondo che fanno i poeti greci, i quali sogliono in un medesimo tempo proporre et invocare, per non aver poi da replicare parte di quello che avessero nella proposizione compreso. Ma i Latini nel cominciare hanno voluto più seguitar l'ordine dell'istorico, se non che questi viene subitamente alla narrazione senza far altra invocazione. L'oratore poi non solamente nel principio proponer suole quello ch'ha da dire, nel modo già detto, ma ancora suol farlo nel mezzo del parlare, dico nel confirmare e confutare, acciò che meglio sia inteso ciò che ha da disputare; e poscia trae gli argomenti e le probazioni o confutazioni da essa proposizione. E questa si chiama eziandio brieve narrazione, la quale suole ancora usare il poeta negli episodi, e si può chiamare esposizione perciò che si fa di cose passate o di future. E per tornare all'ufficio dell'istorico, dico che è lecito a lui alcuna volta far digressioni come fa il poeta nel mezzo delle narrazioni, per le cagioni dette di sopra, voglio dire per meglio continovar poi la principale intenzione.</p></sp>
<sp><speaker>GEN.</speaker>
<p>Come il troppo parlare spesse volte offende, così ancora noce il soverchio tacere, essendo questo effetto d'ignoranza e quello di temerità e di presunzione, privo in tutto di ragione e di giudicio; perciò che non si possono dire lungamente parlando sempre cose che sieno considerate, avegna che voi quanto più parlate, sempre meglio riusciate. Ma perché credo che oramai sete di troppo lungo ragionare stanco, sarebbe forse tempo che vi riposaste; e se pur volete seguitare né vi preme e grava la fatica che avete sino a qui ragionando sostenuta e durata (perciò che diceste già che sentivate alquanto di stanchezza), avanti che facciate fine di ragionare, pregovi che non v'incresca dire qualche cosa del terzo genere, poiché gli altri due avete ispediti, acciò che nel ternario numero finisca il nostro ragionamento, che così per aventura, come dicono i platonici, avrà maggior perfezione. E tanto più che, forse mossi da questo, i filosofi posero la trinità ne' principi naturali. E vi domanderò, appresso, come sono uso di fare, un dubbio: se il deliberativo e quello di che vi resta a parlare si possono servire della istoria, come fa il dimostrativo, et in che modo; e poi vi do licenza che finiate a vostro piacere.</p></sp>
<sp><speaker>SPER.</speaker>
<p>Per finir compiutamente, come mi persuadete voi, brievemente quanto s'appartiene a ciò che dimandato mi avete risponderò. Sapete che questo terzo genere, il quale da noi è detto giudiciale, è necessario anch'egli all'imitazione, dovendo questa abbracciare tutte le umane azioni. Esso, adunque, si divide in due parti o specie, che dirle vogliamo, delle quali l'una si dice civile e l'altra criminale. Se fia civile si disputerà dell'azione, cioè se colui che dimanda può e dee dimandare o no; e parimenti perché l'avversario non vi abbia o azione o ragione, e nell'una e nell'altra guisa si deono rendere et assegnare quelle ragioni che parranno più giuste, più utili e più necessarie. Se sarà poi criminale, vi si potranno due cose considerare, o il fatto o le qualità di esso. Colui, adunque, che accuserà, avrà da provare amendue con ragioni che vengano parte dall'arte e parte dalla causa, e cercherà di amplificare il fatto con gli accidenti, o dell'operazioni o delle persone, o generalmente o specialmente veri o verisimili, che intorno a quello parranno che abbiano potuto o che possano occorrere. Colui poscia che difenderà, negherà il fatto, considerando la persona, il negocio, il modo, il tempo, il luogo e la cagione, dimostrando la cosa essere non solamente falsa, ma impossibile; e se per ventura non potrà negarlo, estenuerà o confuterà le circostanze, provando che la cagione sia stata onesta, giusta e necessaria, o che disavedutamente o a caso o per forza sia stato cotal delitto commesso, levando o estenuando la colpa e la sospizione. E gli accidenti possibili, cioè verisimili oppositi, molto giovamento et aiuto a difendere apporteranno, sì come tal volta aviene nel genere deliberativo, dove l'onesto e l'utile sono repugnanti, secondo la natura delle cose e gli accidenti loro; e nel dimostrativo, dove l'onesto si antepone all'utile. E perché la principale operazione di tutt'e tre i generi è o amplificare o estenuare, o confirmare o confutare, e quello conviene più al dimostrativo, e questo agli altri due, ciò si fa eziandio di oppositi, ora riducendo il possibile all'impossibile, et, all'incontro, ora facendo le cose di grandi picciole e di picciole grandi, o per loro medesime o con altre simili pareggiandole, dicendo che sieno più o meno facili e possibili, o difficili et impossibili, o più grandi, o più utili, o più giuste o meno.</p>
<p>E così aviene che le cose si possono in tre modi considerare, o per se stesse o per contrario o per comparazione. Per se stesse, quando si considera se sono di poca o di molta importanza; per contrario, come se sono oneste o turpi, utili o inutili, giuste o ingiuste, vere o false; per comparazione, come quali sieno o maggiori, o migliori, o minori, o peggiori. E le sei condizioni e l'altre molte già da noi rammemorate ci recheranno materia da difendere et accusare, usandole secondo il bisogno e l'occasione; perciò che ci possono servire in tutt'e tre i generi, sì come ci serve il dimostrativo nel deliberativo e giudiciale; perciò che in questi due ancora o si lauda o si biasima, quando si suade o dissuade, e quando si accusa e difende, e vi si amplifica per acquistar fede a quanto si dice.</p>
<p>Et avendo sodisfatto a questo, restami che io sodisfaccia alla dimanda che ultimamente mi avete fatta. Dico che questi dui generi possono servirsi dell'istoria come il primo, perciò che già vi divisi questa in dimostrativo e deliberativo, parlandovisi o di persone o di fatti; perciò che al dimostrativo s'appartiene laudare i buoni costumi e portamenti e biasimare i contrarii, et al deliberativo considerare i consigli, le deliberazioni, le persuasioni, e le azione. Et in ciò gli essempi sommamente muovono e persuadono, essendo le cose passate imagine et idea delle presenti e future, e di quindi egli si forma una maniera di argomentazione che si chiama da essempio o da simile, onde si mostra e prova quanto i consigli, quanto i fatti o giudicii siano utili o giusti, o dannosi o ingiusti. Et il giudiciale fa essordio e narra come la istoria, dico in quanto all'ordine del ragionare, perciò che si serve poi delle cose a suo modo e per gli essempi di giustizia o d'ingiustizia argomenta che come sta bene rimunerare i buoni, così parimenti si deono castigare e punire i colpevoli, et è cosa non solamente ingiusta ma inumana dar supplicio o morte agli innocenti e massimamente se ciò è causato da malevolenza, da ira, da crudeltà o da qualche altra particolare affezione, o da falsa sospizione, come sogliono fare i tiranni per signoreggiare o saziare le loro sfrenate, avare et insaziabil voglie, avendo sempre sete questi non meno di sangue che di oro. Et all'incontro i giusti giudicii accrescono onore e riputazione al giudice, sì che egli più si ama, più si onora, e maggior fede gli si presta, et i giusti pareri apportano utilità al publico et al privato, perciò che molti casi simili possono avenire, e la consuetudine delle cose fatte, dette e giudicate può assai nocere e giovare. Qui si vede quanto sia utile la istoria, dimostrandoci quanto sieno da prezzarsi le leggi umane e le divine e quanto possano le usanze e costumi de' popoli, perciò che negli istorici si legge il modo di castigare i delitti, e quali meritino maggiore o minore castigamento. E, finalmente, la istoria ci può recare in ogni nostra azione utilità e giovamento, da lei apparando qual sia il vero modo di vivere e di operare e che cosa debbiamo seguire e da che guardarci.</p>
<p>Chi vorrà, adunque, conoscere e sapere la maniera di fare orazioni e parlamenti, e di acconciamente e discretamente raccontare le virtù, i vizii, i fatti, i detti, i consigli, pareri e giudicii altrui, legga gli istorici come Tucidide, il quale veramente nel deliberativo fra scrittori il primo parmi, per essere copioso d'invenzioni in cotal genere et il più ordinato istorico et artificioso oratore in questa guisa di parlare, che si legga. Poi seguitano Livio, Erodiano nelle <title>Vite di dieci imperatori</title>, Dionigi Alicarnaseo nell'<title>Antichità romane</title>, Polibio, Appiano, Curzio nella <title>Vita di Alessandro</title>, e Senofonte et Erodoto che molto ne' parlamenti e ne' costumi vagliono, e Platone ancora — benché questi non sia istorico ma filosofoe l'onorata schiera de' poeti eroici e tragici, e nel giudiciale, poi, Demostene e Cicerone. In questi si può vedere tutto quello che per me ora generalmente et universalmente è stato raccolto e considerato, non essendo altro quel che chiamiamo arte che, leggendo, osservare ciò che di bello e di buono da buoni scrittori è stato detto et osservato. Il che nasce dalla natura delle cose e dall'uso, dall'uso dico, cioè dal modo di usarle. E la prima cognizione è chiamata esperienza, finché dall'intelletto umano, che le cose et il proceder loro sottilmente considera, con ragionevole discorso e con la lima del giudicio ne la conduce ad un certo regolato ordine, il quale poi si dimanda arte, e ci insegna a parlar delle cose secondo l'essere loro maestrevolmente et intieramente. E perciò si dice arte essere quella che è trovata et ordinata dall'intelletto, e che si può adoperare come istromento o ridurre ad azione.</p></sp>
<sp><speaker>ARIM.</speaker>
<p>Io conosco per quello che ci avete dimostro che chi non è buono istorico non potrà essere né buon oratore né buon poeta. Ma poiché tutt'e tre le maniere de' ragionamenti oratori avete esposto, e detto come si ha da essordire, da proporre, da invocare e narrare, da confirmare e confutare, da amplificare et estenuare, egli è onesto che dimostriate ancora come si ha da conchiudere, consistendo il tutto nel saper ben finire, essendo ciascuna operazione ordinata per lo fine.</p></sp>
<sp><speaker>SPER.</speaker>
<p>Ben avete, Monsignore, ragione, e ragionevolmente non posso negarlovi. Il fine che dite voi si chiama «epilogo», il quale è un brieve raccoglimento delle cose o ragioni già diffusamente dette con la loro conclusione; e questo si suol fare o con amplificazione o con estenuazione, e sotto brevità il tutto raccogliendo, egli si ritorna alla memoria di colui che ascolta e meglio vi s'imprime nell'animo così raccolto che disperso. E se fia deliberativo, dee contenere il fine dell'orazione o del parlamento il consiglio e la deliberazione, e speranza se si suade, e timore se si dissuade per l'utilità o danno di quella. E se sarà giudiciale, si porrà nel fine la dimanda, lasciando negli animi de' giudici ira se si accusa e compassione se si difende. E se fia dimostrativo, una semplice amplificazione che laudi o vituperi, conchiudendo per le ultime e maggiori operazioni et accidenti, accedendo amore se si lauda et odio se si vitupera; o vero fassi nel fine del dimostrativo un'amplificazione per essempi e comparazioni con una brieve rammemorazione di quanto nel discorso dell'orazione è stato detto. E tutto ciò farassi se egli fia fine di orazione; ma se sarà fine di istoria o di poema, finirà in una delle sei condizioni già dette, secondo che avverrà per lo successo et ordine dell'azioni raccontate da loro. Et il poeta nel fine dell'opera non fa epilogo, perciò che egli fa questo ufficio nella proposizione, dove il tutto abbraccia che ha poi da trattare. Ma come qualche volta nel mezzo del narrare suol farlo l'istorico replicando tutto quello che nel precedente ragionamento ha narrato, et alcuna volta insieme propone quello che poscia ha da raccontare, così ancora talvolta suol fare il poeta, ora proponendo quello che ha da dire, ora raccogliendo quello che ha detto per meglio congiunger le cose precedenti con le seguenti.</p>
<p>Non m'è nascoso quanto della disposizione che si fa in tutt'e tre i generi dice Aristotile nella sua <title>Retorica</title>, il quale afferma convenirsi che l'orazione fatta in qualunque causa abbia due cose, primamente che bisogna esporre quello che si ha da parlare, e poscia dimostrarlo; e l'una si chiama proposizione e l'altra probazione, perciò che l'essordio e la narrazione appartiene solamente al genere giudiciale. Et insomma conchiude che quattro parti al più vi si richieggono, l'essordio, la proposizione, la probazione e l'epilogo. La probazione si può fare in due modi, o con argomenti o con essempi. L'amplificazione ancora che si fa per comparazione sotto la probazione si contiene, avendo quella virtù di confirmare come l'estenuazione di confutare. E l'essordio dee contenere o universalmente ciò che si ha da dire o qualche altra cosa che si possa al proposito della causa applicare. È il vero che molte volte molte cose si lasciano, non osservandosi l'ordine sopra posto da noi. E questo fassi dove non fa bisogno rammemorare il tutto, e talvolta seguitiamo nel dimostrativo la forma del deliberativo, formando un parlamento misto secondo la natura del fine, il quale per le cose antedette si ha da conchiudere. Ma che non si debba seguire l'ordine usato da Platone, da Senofonte e da Demostene nelle orazioni dimostrative, che è quello stesso che usa l'istoria, egli non si può dire, perciò che vi fanno essordi che tengono luogo di proposizioni, et appresso narrazioni come fa l'istorico (narrazioni dico, cioè rammemorazioni, perciò che il dimostratore non veramente narra ma rammemora) e digressioni, et epilogi, e comparazioni per essempi alla guisa di quello. Il che fa eziandio il giudiciale per meglio provare e confutare, e per ritornare a memoria le cose diffusamente dette al giudice. Perciò che come gli spessi argomenti più facilmente persuadono, così gli spessi interposti epilogi non solamente pare che confermino le cose provate, ma ancora che più muovano. Gli istorici poi sogliono farli ora nel principio, ora nel mezzo, ora nel fine, non per muovere ma per congiungere le cose narrate, de' volumi e dell'istoria, secondo che è stato detto. Nella qual cosa Erodiano e Polibio vagliono molto, con brevissime parole rammemorando ciò che detto hanno e proponendo quello che intendono dì dire, dove mostrano tutta l'arte e disposizione che conviene all'istoria.</p>
<p>Ci sono ancora alcune orazioni che si chiamano ammonitorie, le quali ora seguitano l'ordine delle predette, ora propongono e dimostrano solamente quello che è più laudevole e più morale, sì come sono quelle d'Isocrate, il quale per essere non meno filosofo che oratore usa, nel dire, uno stile dolce e mediocre e quasi famigliare, acciò che paia che più tosto insegni et ammonisca che faccia professione di fare orazione, quantunque riesca poi nell'uno e nell'altro studio eccellente e maraviglioso, sì che per l'artificio che usa nel ragionare egli si può chiamare perfetto oratore e per la dottrina compiuto filosofo, insegnando il modo di ben vivere, di ben operare e parlare. E nell'essordio alcuna volta suole mostrarci l'arte dell'oratore, riprendendo coloro che non bene di questa sentirono e malamente l'usarono. Il che non è lecito di fare nell'altre maniere di orazioni, ma solamente l'arte di essordire, di proporre e di formare i parlamenti dimostrativi, tuttavia usandoli, queste ci dimostrano. Ma due cose principalmente sono da osservarsi in lui, prima, che oltre la moralità ci mostra in che maniera si possa parlare in tutt'e tre i generi, formando orazioni in ciascuno di questi; poscia come si debba usare le digressioni, le comparazioni, l'amplificazioni et estenuazioni e gli epilogi.</p>
<p>Vero è che ci sono due ordini, l'uno naturale e l'altro artificiale, nell'orazione così dimostrativa come giudiciale. In quello le cose per ordine si raccontano qualunque volta non sono palesi e note, e si va considerando et amplificando di passo in passo le raccontate azioni, come fa Lisia, Demostene e Platone nelle sue orazioni funebri, e Senofonte nel suo <title>Agesilao</title>, et Isocrate nel suo <title>Evagora</title>. In questo poi si raccontano solamente i fatti et accidenti più importanti o più notabili, discorrendo et amplificando nel modo predetto, come fece Tucidide nell'orazione funebre di Pericle et Isocrate nell'ornamento di Elena, secondo quello che dice Aristotile nella <title>Retorica</title> ove parla della narrazione dimostrativa. E nell'uno e nell'altro in rammemorar le cose vi si aggiungono et interpongono alcuna volta similitudini, comparazioni et essempi, per ornarle et amplificarle, e va il laudatore con essornazioni et espolizioni vagando, sì come il poeta con favole e con digressioni alla natura de' fatti e degli accidenti convenevoli et appartenenti. Il che fa amendue differenti dall'istorico, perciò che le poetiche digressioni sono diverse ancora da quelle dell'istorico, per essere verisimili più spesso che vere. Verisimili, dico, o per se stesse o nel modo di usarle e di applicarle. E l'oratore sopra tutto dee guardare che nel riprendere o laudare non acquisti odio o invidia, perciò che egli dee quanto più può sodisfare all'animo di chi ascolta, et ad arbitrio e cenno suo tutto fingersi et accomodarsi, sì come è proprio del poeta dilettare e giovare, e dell'istorico narrare la verità delle cose seguendo l'ordine de' tempi e dell'azioni. Ma parmi tempo oramai che, avendo parlato dell'epilogo, che è ordinatamente parlando la conclusione de' parlamenti, conchiuda e faccia fine anch'io, poiché niuna cosa mi resta che io creda avanti e dire, se non escusarmi se forse non ho detto tanto quanto dovea, come che mi scusi l'avere avvertito quanto ho potuto e saputo, essendo l'arte un avvertimento del modo di trovare e di usar le cose trovate.</p></sp>
<sp><speaker>ARIM</speaker>
<p>. Io non sarei, eccellente Messer Sperone, mai stanco né sazio di udirvi, essendo non meno dotti, artificiosi et utili i vostri ragionamenti di quelli la cui materia e forma ci avete con tanta copia, con tanto artificio ritratta; e veramente, quanto ci abbiamo promesso, avete attenuto, perché se per l'addietro sono stato amatore delle vostre virtù, per lo innanzi voglio esserne ammiratore et esserle sommamente obligato.</p></sp>
<sp><speaker>GEN.</speaker>
<p>Egli è onesto che facciate fine di dire, avendo, come parmi, il vostro dovere fornito.</p></sp>
<sp><speaker>SPER.</speaker>
<p>Vi ringrazio, Monsignore, di così buono animo, e voi, Messer Marco Antonio ancora; con questa però condizione, che, dove avessi mancato io, voi vogliate supplire e, come parlando io, voi avete per la maggior parte ascoltato, così voi parlerete et io ascolterò; e vi prometto di darvi quella grata udienza che voi Vostra mercé mi avete prestata. Verrò, adunque, dimane in questo stesso luogo, acciò che forniamo se sia possibile il nostro ragionamento. Il che di leggeri ci verrà fatto, toccando a voi il fornirlo.</p></sp>
<sp><speaker>GEN.</speaker>
<p>Mi sforzerò di venirci anch'io, e se ci verrete prima di me, sarete contento di aspettarmi.</p></sp>
<sp><speaker>SPER.</speaker>
<p>Così farò.</p></sp>
<trailer>IL FINE DEL PRIMO DIALOGO.</trailer>
</div2>
</div1>
<div1 type="dialogo">
<head>DELL'INVENZIONE POETICA,</head>
<head>DIALOGO SECONDO.</head>
<castList><head>Interlocutori:</head><castItem type="role"><role>GENOVA,</role></castItem><castItem type="role"><role>SPERONE,</role></castItem><castItem type="role"><role>MONSIGNORE TORQUATO BEMBO.</role></castItem></castList>
<sp><speaker>GEN</speaker>
<p>Siate il benvenuto, eccellente Messer Sperone. Già gran pezza sono quivi per attenervi la promessa che ieri vi ho fatta, e mi maravigliava ora a punto con Monsignore Torquato Bembo che stavate tanto a venire, il quale avendo udito da Monsignore d'Arimini i ragionamenti che furono tra Sua Signoria e noi ieri, è venuto per ascoltarci oggi, intendendo che ci dovevamo insieme ridurre.</p></sp>
<sp><speaker>SPER.</speaker>
<p>Siate, Monsignore, il benvenuto. La vostra presenza ci dee esser per più rispetti grata. Voi meritate che ciascuno giudicioso vi ami, vi onori, vi desideri, sì per l'onorata memoria dell'illustrissimo cardinal vostro, che fu un lume veramente di integrità et un'arca di scienza, come ne rendono chiaro testimonio i suoi ottimi e rari scritti e componimenti, sì ancora per le molte gentil qualità che sono in voi; perciò che non pur avete atteso sempre a studiare et a ben vivere, ma siete stato e siete de' letterati e buoni amorevole amico, e ci sarà favore l'essere ascoltati da voi.</p></sp>
<sp><speaker>TOR.</speaker>
<p>Sarà favore a me ascoltare due pari vostri, che siete di dottrina e di eloquenza singolari. Ma seguitate, che sono venuto per udire e non per impedire i vostri ragionamenti. Il che facendo, tanto sarebbe grande il mio danno quanto fia l'utile.</p></sp>
<sp><speaker>SPER.</speaker>
<p>Siamo qui, Messer Marco Antonio, pronti ad udire ciò che direte. E mi pare che ci siete giunto il molto per tempo, e quantunque io fossi stato alquanto tardo, tuttavia non è passata l'ora.</p></sp>
<sp><speaker>GEN.</speaker>
<p>Il desiderio che ho di sodisfare a quanto vi debbo, obligato dalla vostra cortesia, mi ci ha fatto venire.</p></sp>
<sp><speaker>SPER.</speaker>
<p>Da che tocca ora a voi il ragionare, incominciate quando vi piace, che vi ascolterò attentamente, e vi sarò talvolta fastidioso muovendovi qualche quistione, sì come voi ieri questo medesimo facendo a me foste caro.</p></sp>
<sp><speaker>GEN.</speaker>
<p>Lasciando adunque il motteggiare, e l'ordine dato dei ragionar seguitando, darò principio alle cose che sono più necessarie et utili, e prima che io venga a quello che intendo di dire, egli è forza che io faccia palese un commune errore, il quale è chiarissimo e fermissimo argomento e segno di estrema ignoranza: che ci sono alcuni che tengono alcune composizioni per belle, dotte et artificiose, le quali non sono appena degne di essere lette. E questo aviene che costoro non sanno e credono di savere, perciò che la dottrina e la sciocchezza degli uomini si scuopre per quel giudicio che fanno delle cose, e chi non ha l'arte e la cognizione della natura di quelle, non è maraviglia se scioccamente e temerariamente giudica, né questi cotali poi sanno render ragione di quanto hanno laudato o ripreso, e così si fanno tenere ignoranti, temerarii, poco giudiciosi e degni di riprensione. Perché conchiudo che ciascun poema il quale si ha da riputar buono, converrà che egli abbia tutto quello che voi avete di ciò ragionando dimostrato, e che noi ora con l'aiuto di Dio dimostreremo. Appresso, parmi di ammonir coloro che compongono che non astringano i loro versi, ma che distendano i concetti così come scrivessero in prosa, in tal guisa che non mostrino aver bisogno di sentimento o di parole. Perciò che ci sono alcuni che pensano che solamente sieno buoni certi versi tirati e quasi sforzati, né si accorgono che Omero e Vergilio e, tra' volgari, il Petrarca sono tenuti et istimati belli per essere questi nel dire facili, distendendo i loro ragionamenti; e quantunque essi sieno costretti da' numeri, tuttavia paiono ragionando disteso, liberi. Disteso, dico, con sentimenti e membri facili, continuati e spessi, e sì risoluti e brievi che sono sentenziosi e gravi ma non duri, conciò sia cosa che dalla durezza ne nasca l'oscurità e si scuopra più l'arte, la quale bisogna che stia celata e nascosa quanto più fia possibile, sì il che i versi insieme con l'invenzione più tosto nati che fatti paiano, sì come nell'orazione giudiciale bisogna che paia, che più tosto la causa per se stessa pruovi che il molto artificio. Laonde conviensi che i poeti accompagnino le sentenze con brevità di parole intanto che non sieno vani o loquaci, seguitando la vena o l'affezione, e mancando di invenzione. Ben è il vero che con arte affrenar deono la natura ove soprabonda, et allargarla ove ella manca.</p></sp>
<sp><speaker>SPER.</speaker>
<p>A volervene dire quello che ne sento, ho avuto anch'io sempre questa opinione, che i numeri sieno ritrovati non per istringere o impoverir la materia, ma per darle più ornamento et una certa consonanza et armonia che diletti e sia differente dalla prosa, per essere questa più libera di numeri, ancora che ci sieno molte altre differenze tra prosatori e poeti, come già abbiamo detto</p></sp>
<sp><speaker>GEN.</speaker>
<p>Voi dite il vero e mi date materia di ragionare sì come ieri parlando mi mostravate quello che io avea da dimandare.</p></sp>
<sp><speaker>SPER.</speaker>
<p>So che siete cortese et ufficioso, ma non perdiamo il tempo in molte cerimonie, perciò che per quanto comprendo, molto più è quello che vi resta a dire, che quello che ho detto io.</p></sp>
<sp><speaker>GEN.</speaker>
<p>Voi avete con ragion dimostrato che chiunque desidera di essere buon poeta, bisogna che egli sia anco buono istorico et oratore, e finalmente che abbia sperienza di molte cose e di molte arti, acciò che non solamente sappia ritrovare, ma ancora far ricco e copioso ciò che avrà trovato, e parlare securamente et artificiosamente di quel che li verrà meglio al proposito, considerando le sei condizioni le quali voi tanto laudate e commendate avete, dall'una delle quali o da più il poeta incomincia, narra e finisce. Laonde parmi che a me resti di dire perché li convenga essere filosofo naturale e morale et istorico et astrologo per altre cagioni ancora, che per quelle che avete raccontate voi. E perché il tutto consiste, come già ben diceste, nell'imitazione, la quale è o di cose o di persone e di tutto ciò che al corpo et all'animo s'appartiene, avendo riguardo alle qualità, operazioni, condizioni e stati loro, bisogna che il poeta con ogni studio, con ogni diligenza et arte s'affatichi di rappresentare i parlamenti, l'azioni, i costumi e gli affetti, e dipingerli tutti quanto più può con parole, sì come farebbe un dipintore co' colori. E perciò io non veggio come egli possa trovar detti o sentenze accommodate, che possano far ricca e perfetta l'imitazione, e ritrarre gli effetti naturali et accidentali delle cose, se non sarà filosofo naturale. Per la qual cosa si dice tre cose venir dalla natura, l'imitazione, che è l'imagine e simiglianza di qualunque cosa et azione, il numero e l'armonia. E quando il poema avrà queste tre compiutamente, senza dubbio si potrà chiamare perfetto.</p>
<p>Che dirò degli epiteti, che sono quelle proprietà che si appongono alle cose per più isprimere la natura dell'azioni o passioni o delle qualità loro? Non s'appartiene questo al filosofo?</p></sp>
<sp><speaker>SPER.</speaker>
<p>È mi pare che in poche parole abbiate a sufficienza provato la vostra intenzione, ma a questo modo seguiterebbe ancora che l'istorico fosse imitatore o poeta, non essendo altro imitare — come già abbiamo conchiuso et ora avete confirmato voi — che descriver bene ogni cosa et ogni azione della quale si parla. Il che però non mi pare che così sia, potendosi dir la sua anzi narrazione che imitazione.</p></sp>
<sp><speaker>GEN.</speaker>
<p>Confesserei tutto questo che dite dell'istoria, se non ci fossero quattro condizioni. L'una è che non troverete mai che colui si possa chiamare veramente poeta il quale narri per ordine tutte le cose da lui scritte, come fa l'istorico. L'altra è che le dice non come state sono fatte, ma fa come il pittore, il quale va raccogliendo le più eccellenti, e dove mancano le arricchisce et adorna. La terza è che in persona sua o non mai parla o quanto può meno, perciò che quanto più ragiona, più s'assimiglia all'istorico. La quarta et ultima, che più importa, è che questi copre le operazioni, i successi et accidenti delle cose con favole, le quali sotto di sé contengono verità naturale o morale, come dimostreremo.</p></sp>
<sp><speaker>TOR.</speaker>
<p>Questo è quello che hanno certe loro iperboli, che fanno le cose maggiori che non sono. Per che aviene, poi, che il vero è minore della finzione, e perciò tiene forse il nome di favola.</p></sp>
<sp><speaker>GEN.</speaker>
<p>È il vero; ma continovando quello che dianzi io dicea, la perfezione dell'opera non è posta sopra tutto nell'esprimer bene gli affetti, come quelli che ne' poemi per aventura così muovono, dilettano e persuadono, come gli argomenti nell'orazioni sì fattamente però usati e descritti che paia che operi la natura e non l'arte; perciò che egli è di mestieri, che questa si nasconda più che un vizio, conciò sia cosa che scoprendosi ella sarebbe viziosa, né farebbe quello effetto che noi desideriamo e renderebbe imperfetta, in parte almeno se non in tutto, l'operazione. Perché la maggior fatica che abbia il poeta è quella che reca eziandio non poca difficultà al pittore, dico il saper bene gli effetti naturali delle cose, dipingendo, fingere, et imitare le passioni dell'animo sì che vere e palesi e non finte e nascose paiano. E poscia ancora saperle celare e coprire secondo il bisogno, come dimostrare in timore speranza, in dolore allegrezza, in odio amorevolezza et altre affezioni simili, sì come fecero ne' suoi molto travagliati viaggi Ulisse et Enea et il Sinon vergiliano, il quale, fingendo di avere molto timore e bisogno, procurò l'altrui pericolo, danno e rovina, inducendo a sperare chi dovea grandemente temere, chiedendo misericordia et aiuto da coloro i quali, falsamente persuasi, furono alla fine d'ingratitudine e di crudeltà rimunerati. Per la qual cosa e molte altre simiglianti, solete dir voi oratori che la più bella cosa è saper bene persuadere. E per meglio poter ciò fare, avete ritrovata una maniera di essordio che chiamate insinuazione, la quale ha bisogno di grandissimo ma coperto artificio, e nell'adoperar questo mescolate la verità con la bugia, e con certe narrazioni, persuasioni e ragioni finte e verisimili tirate per forza colui che vi ascolta dove volete, ponendo l'assenzio e '1 tossico nel mèle, sì che di amare et avelenate dolcezze pascete et innescate le menti degli ascoltanti. E questo si può dire più tosto inganno che essordio; et il fate con digressioni, giuramenti, lagrime, sospiri, preghiere, esclamazioni; e con false lamentazioni, imprecazioni, confessioni, et iscusazioni et altri simili lacci et insidie tendete per prendere et ingannar gli animi degli uomini. Ma sono contento che l'usiate, pur che egli faccia profitto, acciò che non sia imperfetta l'imitazione, mancandole alcuna parte di quella persuasione che è tanto dagli oratori lodata, da' poeti celebrata et usata e dagli istorici commendata.</p></sp>
<sp><speaker>SPER.</speaker>
<p>E non si dee biasimare quello che giova, sì come non è da lodarsi quello che nuoce. E perché ogni effetto dipende e viene dalla sua causa, non si ha da sprezzare ciò che può apportar utile, quantunque possa alcuna volta recarci danno.</p></sp>
<sp><speaker>GEN.</speaker>
<p>So quel che volete dire, che di tutti gli avenimenti bisogna che il poeta come l'istorico renda le cause, perciò che se non avesse costui con insinuazione persuasi i Troiani, non si troverebbe la causa del tradimento. Il che fu così ben finto da esso poeta acciò che poi di quindi ne avesse da seguitar l'incendio e la distruzione di Troia. La qual cosa tratteremo al suo luogo, ove parleremo delle cause e della favola. Ma veggio, Monsignore, che già gran pezza sta sospeso per volermi dimandar non so che. Dite quel che volete, acciò che non si passi cosa alcuna necessaria et utile con silenzio, perciò che sarebbe anzi ignoranza che saviezza riputata.</p></sp>
<sp><speaker>TOR.</speaker>
<p>Hovvi sentito di sopra parlare di affetti e di epiteti; per che mi fareste piacere a dirne quello che voi ne sentite, dico quel che essi sieno et il modo di muoverli, e come alle cose s'attribuiscono le sopra dette proprietà; e poscia ragionate ciò che più piacerà e parrà a voi.</p></sp>
<sp><speaker>GEN.</speaker>
<p>Come varii sono gli accidenti che perturbano o muovono l'animo, così ancora diversi sono gli affetti e di tutti ne nasce o piacere o dispiacere, e così o giovare o nuocer si veggono. E sì come dalle quattro qualità elementari ne vengono l'alterazione de' corpi che di loro consistono, così per cagion di accidente intrinseco o estrinseco nascono le passioni dell'animo. E quando diciamo che l'anima si duole, s'attrista, si sdegna, teme, spera, o si rallegra, ella è operazione et affezione di tutto il composito. A muovere, adunque, cotali affetti bisognerà sapere per che causa si muovono, et a questa accomodare le sentenze e le parole. E per venire agli essempi, i quali alle cose oscure e dubbie sogliono dar lume e certezza, porremo quel che sia ciascuno affetto; perciò che quando posta si ha la definizione delle cose, la quale dichiari la intrinseca natura di queste, facilmente poi si conosce quel che loro conviene. Prima, adunque, verremo a parlar dell'ira, la quale non è altro che una infiammazione di sangue intorno al cuore, che genera desiderio di vendetta; per che a muovere cotale affetto, truoveremo tutti quegli accidenti che possono gli animi accendere e piegare a nuocere. Il suo contrario è mansuetudine, la quale è un caldo desio di giovare, e può estinguere questa il furore già acceso nel petto altrui di vendicarsi. E come non c'è cosa che più faccia adirare che la superbia e l'arroganza, così nulla v'è che più mitighi et acqueti, che la facilità et umiltà.</p>
<p>Chi è colui che non sappia che cosa è amore et odio? i quali null'altro sono che una concordia o discordia di qualità, e l'uno partorisce desiderio di bene e l'altro di male, movendosi la virtù sensitiva o a questo appetito o a quello. Dalla qual cosa mossi alcuni filosofi credettero che dall'amicizia venisse la generazione e dalla lite la corrozione delle cose naturali, sì come nelle opere umane ci sono alcune azioni che conservano o distruggono quelle. E l'uno di questi nasce da onesta causa, l'altro da disonesta e turpe. E quell'amore che viene non da virtù ma da vizio si dee chiamare furore e non amore, trasportandoci quello a desiderare cosa che ad uomo ragionevole non si conviene. Di quindi l'utilità e danni publici e privati spesso ne vengono, potendo l'uno di questi conservare e l'altro distruggere. La paura poi, in tutto contraria all'audacia, è temere di qualche ingiuria o pericolo, e l'una da viltà nasce e l'altra da soverchia fiducia o speranza o da disperazione. Onde ben disse il vostro poeta tosco: «E l'alma disperando ha preso ardire»; et è pericolosa, se non è da prudenza governata e tenuta a freno. Per che ancora il medesimo disse: « Sento di troppo ardir nascer paura». La speranza è credenza et aspettazione di futuro bene, la fiducia quando egli non si ha provato fortuna contraria o quando non si discerne o vede il pericolo ove si mette, perciò che conoscendolo e veggendolo sarebbe o temerità o disperazione, che da gravi o molti avenimenti contrarii averrebbe. Per che ancora disse il medesimo, «o <add resp="curatore">[che]</add> lieve è ingannar chi s'assicura». Ècci ancora quel che chiamiamo vergogna o rispetto, che è timor d'infamia e sol desio d'onore, il cui contrario è presunzione, la quale ha tanto in sé del vergognoso e biasimevole quanto quella dell'onesto e laudevole. E però la chiamiamo modestia, ornamento e decoro dell'azioni, il che verrà da essere temperato e continente, o intemperato et incontinente. Indignazione poi è un dolore e rincrescimento dell'altrui male presente, passato o futuro, come invidia un cruccio e rammarico parimente dell'altrui bene. E quella è indotta da compassione e questa, da odio o da soverchio amore di se stesso. Compassione è quella pietà che avemo dell'altrui miseria e calamità.</p>
<p>Tutti questi affetti si muovono o per estenuazione, o per amplificazione,o per similitudine, o per comparazione et essempio, o per convenevolezza o isconvenevolezza, o per raccoglimento, o per conversione, o per esclamazione, o per divisione, o per preghiere, o per l'altre specie e figure di parlamenti già annoverate e raccontate da Messer Sperone, secondo che egli più fia, alla natura di quelli richiesto, e similmente da quei luoghi particolari già raccolti e rammemorati da lui. E ciascuno di loro procede dalla sua propria causa, propria dico non già necessaria dimostrativa, essendo questa una sola e le contingenti, cioè l'accidentali, molte; le quali però a qualche fine attendono, et ad uno solo accomodandosi spesso molte sentenze e ragioni per conchiudere una cosa sola e muovere un solo affetto, nel modo predetto. E qualunque causa produce la sua convenevole operazione se ella non è impedita o da non volere o da non potere: da non volere, quando non perse veriamo in cotale affetto o non ci lasciamo vincer da lui, ma sùbito col freno della ragione o con altra diversa affezione vi si faccia resistenza, perciò che malagevole fia e difficile da fare che uno che ami altrui quello stesso subitamente abbia in odio, et, all'incontro, che quello che egli odia subitamente ami; da non potere, perciò che si vede che in uno avrà più forza la virtù che il vizio et in un altro più potrà questo che quella. Perché fia gran fatica ingannare un prudente, far errare un giusto, vincere un forte, innescare un temperato, i quali sieno tali o per elezione et abito, o per natura. Laonde si dice il costume essere signore di ciascuno, e dalla natura venire il bene, e dal mal uso il vizio.</p>
<p>Il poeta adunque, il quale è sempre intento alla natura del l'operazioni, come osserva l'occasioni nelle quali passa o debba introdurre orazioni o parlamenti, così osserverà quelle nel muovere gli affetti; e come suole narrare o descrivere l'azioni con gli accidenti, così ancora verrà egli a dipingere questi, perciò che vengono occasioni ora di sperare, ora di temere, ora di dolersi, ora di rallegrarsi, ora di piangere, ora di lamentarsi, ora di esclamare per soverchio dolore o sdegno, o per compassione, o per altre simili affezioni, secondo i felici o infelici avenimenti; sì come usa nell'operazioni ora di far parlare, ora di far fare, ora di far consigliare o sconsigliare, deliberare, ammonire, riprendere, consolare, laudare, biasimare, accusare, ringraziare, proporre, rispondere, narrare, o ricordare le cose passate, considerar le presenti, predire o antivedere le future, dimandare aiuto, raccomandarsi et altre cose tali. Et in queste è simile all'istorico, se non che l'uno le finge come verisimili e l'altro le narra come vere. E perciò fu truovato il muover quelli. Il che dall'oratore fassi in due generi, nel deliberativo e nel giudiciale.</p></sp>
<sp><speaker>TOR.</speaker>
<p>Parmi pure che Aristotile dica nel proemio della sua <title>Retorica</title> che non si possano o debbano muover gli affetti da colui che consiglia, perciò che qui il giudice delle proprie cause giudica e non dell'altrui.</p></sp>
<sp><speaker>GEN.</speaker>
<p>Egli è vero che il muoverli è più proprio del giudiciale che del deliberativo. Ma dovendosi seguire nel parlare la natura et occasione dell'operazioni, et appartenendosi quelli a queste, non è dubbio che trattando dell'azioni e l'uno e l'altro, amendue potranno ciò fare qualunque volta saranno simili, cioè quando il deliberativo tratterà di cose private. E ciò volse inferire il medesimo Aristotile, se ben mi ricorda, nello stesso luogo o poco avanti ove dice: il consigliatore et il giudice di cose presenti e particolari giudicano, a' quali amore o odio o propria utilità suole spesse fiate accostarsi sì fattamente che non possono a sufficienza considerare il vero, ma loro offusca il giudicio la propria dilettazione o molestia. E come è il poeta all'istorico simigliante nel raccontare i fatti altrui, così egli l'assimiglia ancora nell'usar più spesso il genere deliberativo, che più alle narrate azioni si richiede, e serva nel formare orazioni in questo il costume di quello, facendo essordio, proposizioni, narrazioni o esposizioni di cose passate fatte o dette, esponendo le cause et occasioni del consiglio et il modo di mandarlo ad effetto e ponendo nel fine la dimanda, o nel principio proponendola, e la conclusione delle cose esposte; e nel parlare muovendo gli affetti come fa il giudiciale, consolando, ammonendo, riprendendo, ringraziando e promettendo rimunerazione o aiuto, proferendosi, pregando, laudando, obligandosi secondo il bisogno e l'opportunità, perciò che non meno i parlamenti che le digressioni deono nascere da questa, seguendo la convenevolezza et il decoro dell'azioni. A muovere essi affetti ci aiuteranno principalmente l'età, i costumi, le condizioni, l'operazioni e nature degli uomini, e quegli accidenti che sogliono apportar comodo et incomodo. E più di questi direi, se non ne fossero pieni i retori, i poeti, gli istorici, et i morali, e massimamente Aristotile e Platone.</p></sp>
<sp><speaker>TOR.</speaker>
<p>Dite, di grazia, perché avete detto «l'età», conciò sia cosa che quivi parmi che nasca un dubbio, che è: se il giovane è uomo come il vecchio, et ogni effetto viene dalla sua causa, non sentirà egli quel medesimo affetto che questi, et all'incontro? GEN. Naturalmente sentirallo, ma accidentalmente no, non essendo in un giovane quella prudenza che è in un vecchio per aver questi maggiore esperienza delle cose del mondo, né quella forza in un vecchio che è in un giovane, ancor che il contrario alcuna volta avegna, che truovasi un giovane debile e prudente et un vecchio forte et imprudente. Il quale effetto si potrà più tosto accidentale che naturale chiamare, essendo ordinariamente l'uno più atto e pronto all'azioni e l'altro al consiglio. Vero è che si può truovare qualche giovane che sarà insieme valoroso e savio, e questi veramente fia raro, sì come è l'illustrissimo signor cardinal de' Monti, il quale con sommo valore di corpo e d'animo, e con mille altre onoratissime virtù nella sua maggior giovanezza si mostra ogni dì più degno, e dell'alto grado che tiene e di essere da tutto il mondo ammirato e riverito, e celebrato da' più eccellenti et illustri scrittori. Per l'età, adunque, o per altra cagione, come sono diverse l'operazioni di amendue, così ancora sentono diversi moti e provano diversi affetti, come si vede eziandio venire in diverse condizioni, qualità e stati degli uomini. Perciò che altramente si muove il liberale, il prodigo e l'avaro, altramente il superbo e crudele e l'umile e mansueto, il timido e l'audace, il privato e 'l publico, essendo l'uno uso di signoreggiare e l'altro di servire, il povero e '1 ricco per l'usanza del vivere. Per che ben disse il nostro Petrarca: <quote><lg><l rend="noindent">Ché 'l poverel digiuno</l><l rend="noindent">Viene ad atto talor che 'n miglior stato</l><l rend="noindent">Avria in altrui biasmato.</l>
       </lg></quote>E però da noi egli si dice che gli individui sono fra loro differenti per gli accidenti, e che tali sogliono essere l'operazioni quali sono gli affetti, et all'incontro. Conchiudendo, adunque, per quello che abbiamo sin qui detto, dico che allora imiterà bene il poeta quando egli saprà ben muovere et esprimer questi. E come nell'operazioni aviene che il poeta non solamente queste ma la maniera e '1 costume che serva e tiene l'operante nell'operare descrive, così ancora egli dee nel narrare i moti e le perturbazioni dell'animo descrivere l'effetto che fa colui che è perturbato e mosso, cioè che azione faccia in segno o di sperare o di temere, o di dolersi o di allegrarsi, et in mostrare altri effetti et affetti simili.</p></sp>
<sp><speaker>TOR.</speaker>
<p>Poi che ci avete così sottilmente espressa la natura e le cause degli affetti, mostrateci l'invenzione degli epiteti et il modo di usarli.</p></sp>
<sp><speaker>GEN.</speaker>
<p>Abbiamo Messer Sperone et io dimostrato e conchiuso che tutto l'artificio è posto nel dipinger bene gli effetti delle cose, e perciò furono gli epiteti ritruovati, i quali aggiunti a quelle discuoprono a guisa di colori più la viva e natural forza e virtù loro, e nell'aggiungerci et attribuirle questi, due cose si considerano: prima la natura di quello di che allora parliamo, e poscia l'effetto che fa in altrui o naturalmente o accidentalmente. Et avendo riguardo ora all'uno et ora all'altro et ora ad amendue, usiamo tali aggiunti, ma non sì che più tosto con arte postivi che seco da natura prodotti paiano. Perciò che sarebbe viziosa e non vera imitazione, conciò sia cosa che le cose accomodate a tempo e luogo più adornino, e se elle sono usate fuor di tempo, ancora che sieno proprie o proporzionate al soggetto, nondimeno fastidiscono et apportano non so che di disproporzione. E sì come egli aviene nel liuto che toccandosi diverse corde a tempo ora vòte, ora piene, si fa una bellissima armonia, così ora usando gli epiteti, ora lasciandoli si forma un bel componimento, essendo le cose sì fatte per natura che ancora spesse volte poste senza questi, sono atte e possenti per se stesse a discoprire interamente la natura loro. E però a guisa di ciò disse Aristotile nella sua <title>Poetica</title> che la favola può stare senza i costumi, apportando seco l'azioni. Et avvertirassi nel dare gli epiteti alle molte condizioni dette da Messer Sperone, dico a tutti gli accidenti intrinsechi o estrinsechi.</p></sp>
<sp><speaker>TOR.</speaker>
<p>Bella cosa è saper rendere la ragione di quanto egli si fa professione, sì come avete fatto voi di ciò che hovvi richiesto. Per che sarete contento ancora di dirmi che cause sono quelle delle quali ragionando di sopra feste motto, e se vi piacerà poi di chiarirmi quell'ultima differenza che è tra l'istorico e '1 poeta, la quale cotanto aveste poco avanti in considerazione, vi terrò con la poesia quell'obligo perpetuo che dobbiamo.</p></sp>
<sp><speaker>GEN.</speaker>
<p>Tutti gli effetti sono o da natura o da arte o a caso prodotti, e perciò, come l'istorico di tutti gli avenimenti dee recitar la cagione, così per l'imitazione che prende il poeta da lui egli dee egualmente di tutte l'operazioni et accidenti assegnar le cause, le quali sono augurii, prodigii, portenti, oracoli, sogni, visioni, apparizioni, voti, religioni, incanti, sorti, occasioni, divine o umane ammonizioni e persuasioni, sacrifici, prieghi, venture, infortunii, fama o rumore, caso, fato, inspirazione, influssi, usanze e costumi, vaticini, con le descrizioni o interpretazioni di tutti questi, parentele, amicizie o nemicizie, e tutti gli accidenti virtuosi o viziosi, come crudeltà, avarizia, furore, desideri di regnare o di vendetta, e tutti i fortunosi casi che avete annoverato voi, Messer Sperone, parlando della istoria; perciò che essi possono essere e cause et effetti nell'azioni. Appresso, ci sono i pregiudicii o provedimenti che dirli vogliamo, per li quali si fanno consultazioni, deliberazioni e giudicii per quello che si prevede de' futuri avenimenti, perciò che, come nel genere giudiciale si sogliono far congetture del passato, così nel deliberativo si fanno del futuro. Il che viene ora dall'esperienza, ora dagli accidenti nella cosa di che si parla o in altra simile occorsi, ora dalla presente necessità et occasione, ora da ciò che di buono o di malvagio si delibera, o per ira e disdegno, o per odio e malevolenza, o per invidia, o per benevolenza et amore, e finalmente per tutti quelli accidenti da' quali ne può venire o piacere o dispiacere, come timore, speranza, allegrezza o dolore, et altre simili affezioni, le quali negli animi delle persone, così publiche come private, partoriscono desiderio di nuocere o di giovare.</p></sp>
<sp><speaker>TOR.</speaker>
<p>Queste cotali affezioni si potranno chiamare virtù o vizii? secondo che verranno ad essere cagione di operazioni o buone o ree? GEN. Nulla d'amendue, non essendo abiti ma impeti che a guisa di sùbiti venti ci perturbano la tranquillità dell'animo. Ma virtuose e viziose essersi dicono quelle affezioni che dalla volontà ne vengono, perciò che si fa per loro elezione o di cosa onesta, o di utile, o di dilettevole, e si viene a desiderarla. Di che ne nascono poi operazioni o buone o ree se ci perseveriamo col volere. Laonde si chiama forte chi vince le passioni dell'animo, e continente chi gli appetiti soverchi, e, chi si può astenere da' piaceri e viver moderatamente da ogni superfluità di cibi guardandosi, temperato. E come che di natura siamo inclinati agli affetti, non perciò lor siamo soggetti sì che vincerli non possiamo col valor della ragione e con la forza degli abiti morali. Questi possono essere causati o da persuasioni o da azioni et accidenti dilettevoli o noiosi, per li quali poscia o bene o male o a noi stessi o ad altri desideriamo, e così essi possono ad un certo modo esser principio e fine di ciascuna azione, o nocevole o giovevole. E come le cause naturali sono necessarie, così le artificiali e casuali sono accidentali, ma però sogliono alcuna volta venire da loro necessarii effetti, se non sono impedite le loro operazioni, dove ci può concorrere la volontà. A finger poi le sopra dette cause o introdurle ci recherà materia o la presente narrazione et occasione o l'essempio di qualche istoria, come si legge in Erodoto il tradimento di Zopiro simile a quello di Sinone, benché egli sia stato poscia in altra guisa finto, arricchito et adornato da Vergilio. E così parimenti accomoderannosi dal poeta gli oracoli, i portenti, gli augurii e tutte l'altre cause, come fa l'istorico, avendosi riguardo al fine dell'azioni et agli avenimenti, sì come ancora si legge del simolacro di Pallade violato e placato da' Crotoniesi così ammoniti (se ben mi ricordo) dall'oracolo d'Apollo. Il che eziandio finse Vergilio che avenne a' Greci, acciò che avessero scusa di offerire il mostruoso cavallo. Né dirò altro intorno a questo, perciò che leggendosi i poeti eroici e tragici (parlo di questi come de' più eccellenti) e gli istorici con quella diligenza et osservazione con la quale le cose buone legger si deono, vi si troverà ciò che da me è stato detto et osservato.</p></sp>
<sp><speaker>SPER.</speaker>
<p>Quanto più considero l'artificio del poeta, mi nasce dubbio nella verità come egli sia possibile che un uomo giunga a quel segno, al quale nel vero a pochi è lecito pervenire; né veggio cosa che più ci scopra la divinità dell'intelletto umano che i componimenti, tali però quali sinora abbiamo detto; e me ne maraviglio per le cose da voi narrate sì che vi agguaglio a lui, che così bene avete scoperte et espresse le sue divine operazioni.</p></sp>
<sp><speaker>GEN.</speaker>
<p>Ben io vi dissi di sopra che voi mi dareste materia di ragionare, e sempre suole essere più nobile la causa che l'effetto. E perciò se tale per ventura vi paio, pensate qual siete voi, dal cui parlare ne vengono tutti i miei (quali si sieno) ragionamenti.</p></sp>
<sp><speaker>TOR.</speaker>
<p>Che che si sia, seguite pure esponendo il rimanente di quello che io vi ho dimandato, come si possa coprire l'istoria e la verità sotto favole.</p></sp>
<sp><speaker>GEN.</speaker>
<p>Dovendo parlar di questo, renderò prima la ragione di cotale effetto e truovamento, e poi dichiarerò quel che sia favola, onde ella si trae, e come e quando si può e dee usare, e se altro non vorrete da me, farò fine. La causa, adunque, perché il poeta ritrovò la favola fu per ischifar l'istoria et avere qualche cosa di proprio, oltre l'essere costretto da' numeri. Per che ben si dice che la favola è l'istoria del poeta, come cosa sola appartenente a lui. E se egli non avesse ritrovato questo modo di scrivere, che è l'ultima sua perfezione, non avrebbe quella divinità che cotanto avete, Messer Sperone, ammirata e commendata. E come già conchiudeste, che non è buon poeta il quale non sia buon oratore, così io conchiudo all'incontro, che non sarà perfetto oratore colui che non avrà letti i poeti comici e tragici, così per gli affetti come per l'azione. Questo vi dico per essermi ora sovenuto.</p></sp>
<sp><speaker>SPER.</speaker>
<p>Ogni cosa, benché fuori di occasione, detta da' pari vostri, reca dottrina a chi l'ascolta. Laonde vi cheggio in piacere che non vogliate alcuna cosa tacere che nel ragionar vi sovenga, non lasciando però né interrompendo i vostri accorti e savi ragionamenti; perciò che talvolta giova più una parola all'improviso detta che diece pensate.</p></sp>
<sp><speaker>GEN</speaker>
<p>Le cose che fanno scienza tutte sono ben considerate e disposte, e quantunque elle sieno brevemente dette, non perciò aviene che punto della loro bontà perdano, ancora che dalla copia e dall'ordine o disposizione, che volete dire, maggior luce e virtù acquistino. E quelle cose che giovano non sono mai dette fuori di occasione.</p></sp>
<sp><speaker>SPER.</speaker>
<p>Il desiderio che ho che finiate quel che avete incominciato a dire mi fa temere che questo non ritardi quello, e che di una in altra parola procedendo non usciamo del nostro ragionamento; per che seguite, ché in tutto laudo il vostro parere.</p></sp>
<sp><speaker>GEN.</speaker>
<p>Dovendo adunque il poeta dilettare e giovare, e partirsi non solamente dall'ordine diritto dell'istoria ma narrare sotto favolosa coperta il vero, per conseguente bisogna che egli usi la favola per la quale è chiamato poeta, cioè fingitore et imitatore del vero. Il che viene da due cose, dall'imitazione prima e poscia da quella. Che così sia come io dico, egli si manifesta in più luoghi appo Platone, e specialmente nel terzo e nel decimo dialogo della sua <title>Republica</title>, ove egli descrive la natura degli affetti e dell'imitazione; e nel <title>Fedone</title>, ove dice i poeti non far sermoni ma favole; e nell'<title>Ione</title>, ove dimostra l'eccellenza e divinità del poeta, e quai cose di molte gli si convengano: delle quali la prima è la vena del dire, la seconda la prontezza del ritrovare; e l'una chiama furore e l'altra isperienza, la terza la dottrina, cioè la perfetta erudizione e scienza per la quale il poeta si può dire interprete degli dèi, divino facendosi l'intelletto umano per la cognizione et impressione degli abiti speculativi, per li quali conosce le cause delle cose e si unisce a quello che è chiamato agente, il quale è quella luce intellettuale che li porge lume a ricevere e contemplare gli obietti, come il sole agli occhi nostri nel vedere le cose visibili. La quarta, quella che chiamiamo arte, la quale è un regolato giudicio di saper ben fingere et imitare, et insieme adornare et arricchire la materia di che si ha da parlare. E qual nel vero è maggiore artificio di quello che usa il poeta, sì bene formando molti e diversi ragionamenti, sì acconciamente isprimendo varii affetti, sì accortamente rappresentando varie persone, e sì subitamente entrando d'un in altro parlamento, d'una in altra azione, operazione et accidente, che egli proprio simiglia un Proteo che si trasformi in diverse figure et in qualunque cosa o persona vuole? Di questa arte, come che molte cose ce ne insegni Aristotile nella sua oscura e brieve poetica, pur nondimeno come da fonte abondantissimo si possono trarre molti rivi, senza aggiungervi o poco o nulla. Ma dirò così, interpretandosi quello che sotto maravigliosa brevità par che egli abbia voluto se non potuto comprendere, facendo come fanno i filosofi sopranaturali, che con certi principii e cause sommamente universali poco dicono e molto vengono ad abbracciare, sotto questi tali riducendo tutti i principii e tutte le cause dell'altre scienze, perciò che quello che è più universale più contiene. Per che conchiudendo con lui e con Platone al poeta convenirsi la favola, dichiareremo quel che ella sia, della quale diversi diversamente sentirono. Alcuni Greci, i quali furono poi da' Latini seguitati, pensarono questa null'altro essere che un parlar finto, il quale sotto una certa imagine il vero rappresenti. A' quali io m'accosterei se altro non v'aggiungessero o in altra maniera cotal definizione interpretassero, intendendo per tutto ciò una specie sola di favola la quale si chiama apologo, cioè finzione e similitudine di cosa irrazionale, come in parte si può dire la loro interpretazione. Altri posero tre maniere di favola, a questa il primo luogo attribuendo, il secondo a certe favole antiche che da' nostri non sono intese, il terzo a quelle che sono intese; e le dimandano istoria coperta, perciò che sotto poetico velame si racconta il vero. La quale, come dimostrerò, più alla verità s'avvicina. Alcuni altri truovarono due guise di finzioni, l'una delle quali favola chiamarono, l'altra favolosa narrazione. Cogliendo adunque et iscegliendo dalle spine le rose, come far suole il nostro Aristotile nella sua natural filosofia, ove egli racconta et interpreta le opinioni de' filosofi antichi e sempre le migliori elegge e suppone, porremo primamente una divisione, la quale fia interpretazione et elezione delle migliori. La favola, adunque, noi in tre parti dividiamo, e la prima chiamiamo vera, che però par finta, la seconda finta, che par vera, la terza quella che essi fecero prima. Delle due prime ne nascono tutti i poemi o pieni di verità o di ombra et imagine di vero. Pieni di verità, dico, quando si abbraccia sotto favola verità istorica, o naturale o morale secondo che dimostrerassi. Ombra et imagine di vero poi è quella favola che è chiamata poetica imitazione, cioè narrazione et isposizione di cose verisimili. Et il poema tragico et eroico fassi di vero e di verisimile insieme, e questo viene a colorire et ad arricchire quello. E perciò aviene che il poeta racconta le cause degli avenimenti, ora per istoria, ora per favola, come fa Vergilio l'ira di Giunone e la fuga di Didone et altre maniere simili. E spesso ancora riduce il vero al verisimile, come la reina di Cartagine aversi ucciso per Enea, essendo vero che ella s'uccise. E come è vizioso all'istorico il narrar favole o cose false, così ancora al poeta disconviene il partirsi dalla imitazione e dalla favola.</p></sp>
<sp><speaker>SPER.</speaker>
<p>Assai diligentemente e sottilmente, per quello che istimo secondo il mio giudicio (al quale intanto io credo in quanto il veggio confirmato dal vostro), avete dichiarato che cosa è favola. Ma due dubbi per quello che avete detto mi occorrono, l'uno de' quali è che parmi che di verisimili solamente si possa fare una tragedia intera, così come fassi la comedia. L'altro è, se il verisimile è soggetto del comico, non so come egli si convenga al tragico.</p></sp>
<sp><speaker>GEN.</speaker>
<p>Io vi dirò, rispondendo al primo secondo l'ordine di natura e di dottrina, ove le prime cause e cognizioni deono preporsi, e poscia vi risponderò al secondo, e forse una risposta o soluzione sodisfarà ad amendue. Sì come l'uno e l'altro sono differenti di disposizione e di forma, così saranno ancora discordanti di nobiltà di materia, secondo che è differenza appo i musici tra il suono grave e l'acuto, o pur come dite voi oratori, tra lo stile umile o mezzano e l'alto. Perciò che sì come queste sono dissimili in stilo, così fieno d'imitazione difformi. Il verisimile che usa la comedia è di cose umili e private, ma quello della tragedia è di persone e di azioni publiche e grandi; e quella all'economico e questa al politico si conviene. Quando poi il tragico segue in tutto il verisimile, fa come quel dipintore o scultore che forma di sua fantasia una figura, la quale quanto più può alla natura assimiglia, in guisa che ella si può chiamare ritratto naturale. Voglio dire che quegli si sforza di imitare qualche altra d'altrui descritta e passata azione. Ma miglior fia quella imitazione che sarà fondata sopra il vero e che fia ornata et arricchita di molti verisimili, così come fa l'oratore nel disputar le cause, le quali gli dànno i fondamenti che sono gli stati loro, et egli poscia con ragioni verisimili l'arricchisce et adorna. E come l'arte riesce meglio quando ella è aiutata insieme dalla natura, così il verisimile assai più vale qualunque volta ha per suo aiuto e fondamento il vero. Non si partì Enea da Troia? Non venne in Italia? Non andò egli molt'anni errando? Non ebber origine da lui i Romani? Non fu pietoso? Non fu savio e magnanimo? Non ebbe per moglie Lavinia figliuola del re Latino? Non fu Achille audace e forte? Non venne in discordia con Aga mennone? Non fu alla guerra troiana? Non uccise Ettore per vendicar la morte dell'amico Patroclo? Non fu ucciso egli da Paride? Non fu Ulisse accorto e pradente? Non fu nel suo gir peregrinando sventurato e paziente? Et altri essempi simiglianti.</p></sp>
<sp><speaker>SPER.</speaker>
<p>Belle comparazioni e confirmazioni degne veramente di voi. Certo non si può dire che non siate vero conoscitore del l'arte, sapendo così interamente e partitamente tutti i suoi effetti et accidenti dipingere e ritrarre.</p></sp>
<sp><speaker>GEN.</speaker>
<p>Ci sono ancora molte altre differenze tra la tragedia e la comedia, perciò che l'una s'appressa più alla virtù, mostrando quanto sono pericolose l'affezioni e perturbazioni dell'animo, et instabile e vario lo stato delle cose umane; e l'altra più s'accosta al vizio. Quella contiene in sé gravità e prudenza e questa astuzia e prontezza,et amendue hanno diversi fini, attendendo l'una il travaglio e l'altra la quiete. Sono poi simili nella riconoscenza delle persone e de' luoghi e nella varietà, novità e mutazione de' fortunosi avenimenti, e di tempo ancora, perciò che contengono l'azione di un giorno solo.</p></sp>
<sp><speaker>SPER.</speaker>
<p>Vi avete scoperto molto chiaramente che siete buon filo sofo naturale e morale, e quanto la verità conosciuta da voi ci allontana dagli errori, non essendo altro la virtù che poter conoscere il suo contrario e saperlo fuggire; il quale tanto oscura e la vili gli uomini quanto sogliono renderli chiari e nobili l'opera zioni illustri e virtuose. Et è nel vero colui degno di laude che in parole et in fatti si mostra amatore di quelle cose che possono far lui di corrottibile e mortale, incorrottibile et eterno. E non meno giova conoscere il vizio per saperlo fuggire, che imparar virtù. E per questo mio discorso voglio significare quanto sono eccellenti i poemi e quanto utili a coloro che sono usi di leggerli, perciò che contengono tutte le cose che possono al vivere umano occorrere, né è minore in loro l'esperienza che l'arte né il giovamento che l'eccellenza. Ma seguite; ché non vorrei interrompere i vostri ragionamenti, et interrompendoli più nuocere che giovare.</p></sp>
<sp><speaker>GEN.</speaker>
<p>Prendendo materia da questo vostro così onorato e savio parlamento, seguiterò quello che mi resta a dire. Avendo io dichiarato che cosa sia favola, per l'ordine proposto mi avanza di chiarire onde ella si trae, e come e quando si può e dee usare. Non è conceduta egual licenza al poeta et all'istorico, perciò che se questi usasse prosopopeie et iperboli al modo di quello, egli sarebbe tenuto adulatore e riferitor del falso. Il che non solamente è lecito fare a' poeti, ma ancor finger nomi simili agli effetti, et accidenti, et aggiungere alla verità molte cose verisimili e favolose accomodandole secondo il soggetto e l'occasione. Oltre a ciò l'istorico può insieme narrare le virtù et i vizii di una persona sola, ma il poeta dee seguitare una sola azione, quello stesso sempre laudando o biasimando, come Vergilio fa sempre pietoso apparere Enea, Omero prudente Ulisse e forte Achille. Al poeta ancora fa bisogno dilettare e giovare, et all'istorico basti che giovi. E rare volte questi favole o cose verisimili riferir suole; e se pure alcuna egli ne recita, non dee affermarla, ma dandole poca fede essere sempre alla verità intento, non aggiungendovi o lasciandovi punto di quello che fia utile e necessario a narrare. Ma il poeta dee quanto più può favoleggiando abbracciare et ombreggiare il vero, e come buon dipintore, di varii colori e di finti ornamenti ricoprirlo in sì fatta maniera, et intanto che scoperto poi egli non sia molto da se stesso difforme. Perciò che quello si dice essere bello et istar bene che è di ciascuna cosa proprio; e se si muta, esce fuori di ogni proporzione e convenevolezza.</p>
<p>Bisogna, eziandio, nella istoria schifar la propria laude dove non sia di mestieri, laudando se medesimo e le presenti o passate sue azioni, cercare occasione di giovare o di persuadere altrui. Ma nel poema non si disconviene laudar se stesso e le cose sue più facilmente e più sovente. Il poeta ancora può far comparazioni per l'istoria e per la favola, ma l'istorico solamente per l'istoria. Il mutar l'ordine poi nel poema non è quello che credono alcuni, cioè trasportare o variar le materie, interponendo molte altre narrazioni, digressioni e varietà di accidenti tra quella principale che si narra, il che mostra più tosto copia di mal regolata invenzione che artificio; sì come all'oratore non si conviene vagar molto dal proposito, dicendo cosa che non si convenga a quello che ha da dire, o che sia lontana da quello che ha detto. Ma bisogna ch'una medesima persona sempre operi, o sia cagione, o intravenga in ciò che si fa, o aviene in tal guisa che ella sia partecipe di tutti gli accidenti infino al fine, sì che il tutto ad un solo o alle cose appartenenti a lui giovi o noccia, come a colui che di tutta l'azione sostiene il carico. E tutti gli avenimenti deono essere causati o dalla sua buona o mala fortuna, o da prudenza o imprudenza, o da suoi buoni o rei voleri, consigli o portamenti, et il bene o il male altrui riuscire in suo beneficio o in suo danno; sì come fa l'istorico, il quale quantunque interponga qualche digressione, è però sempre intento alla principal narrazione, sì che pare che quella sia parte di questa, non potendo narrare i successi dell'azione altrimenti, et è più tosto continovazione dell'istoria, che intermissione. È il vero che nelle digressioni si possano raccontare operazioni o avenimenti degni di memoria, ma non dee dimorarvi sì che lo scrittore paia allontanarsi dalla prima intenzione. Et il trasportar delle cose appresso de' poeti non è altro che incominciare a narrare nel mezzo o presso al fine dell'istoria, e poscia prendere occasione di dire o fare altrui riferire ciò che dal principio è stato lasciato, e poi cercar di venire al fine dell'introdotta e narrata azione; sì come alcuna volta ancora suol fare l'oratore, il quale incomincia presso al fine e poi fa nel mezzo quello che dovea fare nel principio. Il che ne' parlamenti oratorii talora imita il poeta incominciando a parlare secondo l'affetto o il bisogno. E talvolta prima che incominci o segua a narrare o finisca, egli suole introdurre persone umane, dèi, ombre, visioni, oracoli, o uomini o cantori mossi da furore divino, i quali ora raccontano le cose passate, ora delle presenti ci ammoniscono, ora predicono le future brievemente et ordinatamente raccogliendole con le cause et occasioni loro. E ciò far suole non solamente nelle cose che hanno d'avenire, ma in quelle ancora che sono avenute, et ora con parole et ora con effetti rappresenta alcune altre come presenti; et alcune il poeta in persona sua predice, come Vergilio nella morte di Didone la rovina di Cartagine. E tutte le cose insieme deono essere corrispondenti e più tosto impossibili e verisimili che possibili e non verisimili. Impossibili chiamo quelle che sono piene di favolose iperboli e che paiono incredibili, come far mutar navi in ninfe, far parlare un'ombra, et altre finzioni tali pur che sieno convenienti alle cose già dette, o a quelle che si hanno da dire. Verisimile poi è quello che alla presente materia risponde, sì che le narrazioni e digressioni paiono uscir l'una dell'altra, e non essere introdotte come separate o nuove, così come fassi nell'istoria. Nell'istoria dico, avendo riguardo alla continovazione delle materie, non alla natura dell'invenzione, essendo in questa differente l'istorico e 'l poeta, secondo che è stato già detto.</p></sp>
<sp><speaker>TOR.</speaker>
<p>Parmi pure che il poeta narri per ordine alcuna volta le cose come fa l'istorico.</p></sp>
<sp><speaker>GEN.</speaker>
<p>Dite il vero, ma diversamente; perciò che di molti verisimili la verità adorna e v'interpone similitudini, comparazioni e descrizioni o di cose, o di operazioni, o di affetti. Ma bene in ciò segue l'istorico, che nel narrare le cose fatte in guerra suol porvi i nomi de' signori, de' capitani e de' combattenti, o per essere stati questi nobili e grandi, o per loro meriti chiari et illustri, e così de' morti onorevolmente in battaglia o a caso altrimenti e parimenti di quelli che sono intravenuti in ciascuna altra publica azione. Prendendo adunque materia da ciò che ho sin a qui parlando raccolto, dico la favola principalmente trarsi dall'istoria, perciò che questa ci darà occasione di fingerla, e sotto belle e favolose narrazioni di abbracciare le cause e gli effetti o affetti et abiti virtuosi o viziosi altrui. E veramente non volsero far altro i poeti che ora con aperti, ora con favolosi parlamenti insegnarci il vero modo di vivere e di operare, dimostrandoci quello che ci può nuocere e giovare, o recarci onore et infamia, et appresso la vera filosofia naturale e morale et anco l'astrologia, per Mercurio intendendo la prontezza et accortezza di parlare e di ingegno, e però egli fu finto messaggiero degli dèi et aver trovato l'arti e mostrato a Priamo il modo e la via di riavere il corpo dell'ucciso figliuolo. Per Pallade la previdenza e prudenza, quella nelle cose divine e questa nell'umane, e perciò dissero lei essere nata del cerebro di Giove, figurata eziandio per Prometeo il quale fu sapientissimo filosofo, sì come ancora appo' Greci il suo nome significa. Laonde ella fu detta compagna e famigliare di Ulisse, essendo egli sempre da prudenza accompagnato, et avere aiutato Achille ad uccidere Ettore, et a lui et a Telemaco essere stata molto favorevole, essendo la prudenza guida di tutte le umane azioni. Essa è tenuta ancora dèa della guerra, consistendo il combattere et il guerreggiare più nel consiglio che nelle forze, perciò che maggiore è la virtù dell'animo che quella del corpo. Per Apollo poi il desiderio di onore, di gloria e di grandezza, il quale solo è quello che ci fa bene operare et ottimamente e virtuosamente vivere, antivedendo col lume dell'intelletto ciò che può apportarci laude; per ch'egli è detto eziandio augure et indovino del futuro, come quei che il tutto ognora illumina e riguarda. Per Venere il buono e reo appetito: il buono, quando ad Enea fu levato da Venere il velo dell'ira che il vedere gli adombrava e toglieva l'uso della ragione; il reo quando egli fu vinto naturalmente dal senso della spelonca, il che volse significare Platone nel suo Simposio parlando delle due Veneri o pur de' due amori. Per Giove la benignità, la clemenza et il ragionevole, prudente, giusto et utile discorso e governo. Eziandio i poeti hanno finto i pianeti essere dèi e da loro procedere tutti gli effetti così naturali come accidentali, attribuendogli la cura delle cose umane per lo continovo moto loro e per gli influssi; dove li fingono pregare per li mortali et esserli o prosperi o contrarii secondo il loro corso o natura celeste e qualità elementare, o per la concordanza o discordanza dell'uno e dell'altra, come far la congiunzione insieme o l'opposizione, essere benigno o crudele, piacevole o superbo, umido o secco, frigido o calido, e simile o dissimile nell'operazioni.</p></sp>
<sp><speaker>TOR.</speaker>
<p>Avanti che andiate più oltre, chiariteci, di grazia, che intendete ne' pianeti per qualità elementare, perciò che e' mi pare che non possano avere in sé né ricevere accidenti contrarii.</p></sp>
<sp><speaker>GEN.</speaker>
<p>Non dico che sieno tali, perciò che sariano corrottibili, parlando naturalmente; ma bene che essi hanno tal virtù et influsso. L'uomo si dice dal poeta ancora per l'antivedere e per gli altri beni o virtù farsi simile a un dio, facendo operazione simigliante ad una causa superiore, in quanto i pianeti sono cause efficienti naturali. Né ciò par che sia lontano dal vero, perciò che volsero i filosofi e gli astrologi ciascun pianeta avere la propria sua natural virtù et un determinato influsso, e più poi secondo i moti, le congiunzioni et opposizioni loro, e non solamente gli uomini indi prender qualità, ma ancora quelli dispensare e reggere qualunque umana azione et avenimento di felicità e di infelicità, o di virtù o di vizio, seguendo noi o l'appetito o la ragione, et inclinarci possono ma non isforzarci, essendo l'intelletto umano di natura e di cognizione superiore a loro. E quando i poeti li fanno parlare, fingono ciò per ornamento della favola, sì come ancora fece Platone nel <title>Convivio</title>, ove pone la divisione del suo Androgeno, per lo quale egli volse significar due cose, sopranaturalmente e moralmente parlando: l'unione prima dell'intelletto agente col potenziale, che è quella virtù che in noi universalmente discorre et intende, e della ragione con l'appetito sensitivo, e la divisione e concordia loro; perciò che di tutto ciò ne nasce il desiderio di sapere e la perfezione et acquisto degli abiti specolativi e morali e la cagion delle buone e ree affezioni et operazioni. Insomma, dico che si possono finger favole di tutto quello che avete detto voi, Messer Sperone, quando dichiaraste le parti necessarie e convenienti al genere dimostrativo, dove tre maniere di beni ci proponeste, da' quali si può provare, amplificare, conciliare e muovere, che furono le tre dèe giudicate dal frigio pastore: l'una dell'animo, che per Pallade si intende; l'altra del corpo, che è grazia e bellezza significata per Venere; la terza i beni di fortuna, i quali volsero i poeti per Giunone inferire, pigliandosi ella talvolta per la terra, delle ricchezze prodottrice, secondo quel detto di Vergilio: «Giove nel grembo di sua moglie piove». E questi per l'aere, come afferma Erodoto ove egli descrive i costumi e sacrificii degli Sciti. Onde ne vengono poi nobiltà, regni, imperii, signorie e grandezze, le quali più sormontano e crescono, se da regolato appetito, da prudente consiglio e da virtuoso volere sono dispensate e governate.</p></sp>
<sp><speaker>TOR.</speaker>
<p>Egli è pur vero quello che solete voi altri savi dire, che di quanto sa l'uomo può securamente ragionarne, e che tutte le virtù che negli uomini sono con diligenza e studio si possono accrescere, e chiunque ha ingegno, dottrina e giudicio può agevolmente insegnare. Ma desidero di sapere, quando può per se stesso l'uomo deliberare, se le stelle et i pianeti co' loro movimenti governano le cose inferiori.</p></sp>
<sp><speaker>GEN.</speaker>
<p>Non è dubbio, Monsignor mio, che muovono ai loro fini tutte le cose naturali, le quali essendo di tre maniere, o inanimate o animate, insensibili o sensibili, o razionali, più potranno operare in quelle che non hanno ragione che in queste, che hanno in sé una virtù superiore a loro; e solamente essi possono disporre di quella parte che è generabile e mortale, me non di quella che è ingenerabile et eterna. Io parlo della virtù intellettiva, la quale posero i filosofi antichi sopra la natura, con la quale l'uomo discorre et intende, e tutte le cose di qua giù a se medesimo ancora regge e governa. Ma non però nella vita civile et umana il tutto in tutto è posto in mano del nostro arbitrio, perciò che da sopravegnenti casi le nostre deliberazioni et operazioni sogliono essere alcuna volta in sì fatta guisa sopraprese, che ci conviene mutare opinione e consiglio. Laonde si dice che l'ufficio del retore è non persuadere, ma saper truovare et accomodare tutto quello che può ciò fare, perciò che a niuno è conceduto il poter del fine deliberare. Appresso ci sono molte cose facili e possibili, le quali secondo l'età e lo stato degli uomini e secondo la qualità de' luoghi, de' costumi, o dell'azioni, e secondo l'opportunità e condizione delle cose e de' tempi, diventano difficili e impossibili; et all'incontro ancora suole avenire, facendo spesso l'occasione parer l'uomo savio, essendo proprio di uomo prudente il sapere pigliar questa, come viene, e della fortuna il recarla. È il vero che le cose fatte con industria e con consiglio sono più degne di laude che quelle che si fanno a caso, perciò che l'altre sono opere di ragione e di prudenza, e queste di ventura e d'ignoranza.</p></sp>
<sp><speaker>SPER.</speaker>
<p>Facilmente si conoscono le cose che sono essercitate e ben intese e quelle che sono o non conosciute o mal considerate, secondo che dal vostro savio et accorto parlare chiaramente si può egli comprendere, conciò sia cosa che in poco spazio di tempo avete scoperto quanto giovi la filosofia morale e l'astrologia al poeta e come l'una e l'altra s'accordano nell'operazioni. Restavi ormai che della naturale e dell'istoria parliate, e così avrete spedita l'impresa e la fatica insieme fornita, che volontariamente (mercé vostra) avete sopra di voi tolta, e fino a qui sostenuta.</p></sp>
<sp><speaker>GEN.</speaker>
<p>Come chi fa cose che non giovano si può chiamare veramente ozioso, e solamente quello che è fatto con ragione si può dir che sia utile, così la natura, che nulla mai indarno opera e fa ogni cosa affine di bene, sola produsse le cause naturali dalle quali tutte l'altre cose prendessero origine o fossero causate, e diede a ciascuna o propria forma o particolar virtù acciò che varie cause varii effetti producessero. E di queste alcune ne sono sostanziali et alcune accidentali. Sostanziali dico quelle che ordinariamente e di necessità fanno le loro operazioni, et accidentali quelle che accidentalmente. Delle prime ne parlerò se non quanto se ne serve il poeta, e così dell'altre, oltra quello che già ne abbiamo detto. Egli, adunque, quando introduce le cagioni degli avenimenti sotto favola, ora ricorre alle cause naturali, ora all'accidentali, e nel fingerle ha sempre riguardo a quel che può di loro avenire et al fine di qualunque azione. Alle naturali, come Omero nel principio della sua <title>Iliade</title>, ove parte seguendo l'istoria, parte la filosofia naturale, finge Apollo per li prieghi di Crise suo sacerdote aver mandata la peste tra' Greci. La quale finzione è verità naturale et istorica, naturalmente et accidentalmente introdotta, perciò che del sole per li raggi si muove più folto l'umido; il quale, poscia evaporando, non potendosi per la sua soverchia densità e spessezza risolvere, l'aere corrompe et infetta. Della qual corrozione poi si genera questo e mill'altri mali (quantunque vogliano gli astrologi che ciò avegna per la disposizione de' segni celesti) per li quali infermano et ammorbano i corpi umani a quella guisa che fa il calor naturale nell'uomo, quando egli, movendo gli umori intrinsichi, produce fumosità et essalazioni, le quali ascendendo alla testa generano certi catarri, i quali discendendo allo stomaco il cibo corrompono et i membri principali vengono a debilitare, e spesse volte guastano non pur una delle parti interne migliori, dalle quali l'uomo o nutrimento prende o respira, ma tutto il composito. Questo ancora si fa manifesto per quello che finge Vergilio nel primo e nel quarto della sua Eneida, ove finge Giunone, cioè l'aere, essere causa di quella perturbazione e malvagità di tempo che ad Enea prima nocque e giovò poi. All'accidentali, quando piglia occasione di finger la favola dall'affezioni, delle quali abbiamo già parlato, da abito virtuoso o vizioso, e dalle cause et avenimenti sopra detti.</p></sp>
<sp><speaker>TOR.</speaker>
<p>Vi potete ben gloriare, Messer Marc'Antonio, poscia che a voi solo è lecito il poter finire la Venere di Apelle. Avete detto onde si piglia la favola e perché essa si finge. Laonde mostrate ancora come e quando ella si possa e debba usare. Ma inanzi che vegnate a questo, mi fia caro intendere come applicate gli effetti naturali agli accidentali, conciò sia cosa che ciò che viene dalla natura ordinariamente è necessario, e quanto avete addotto et isposto voi, parmi necessariamente avenire e non accidentalmente.</p></sp>
<sp><speaker>GEN.</speaker>
<p>Accidentali dimando quegli avenimenti che occorrono nella istoria o azione dal poeta raccontata, avegna che naturalmente poi sieno causati; per che si possono dire insieme accidentali, non riguardandosi alla necessità naturale, ma alla contingenzia dell'operazioni dal poeta introdotte e narrate. Laonde si vedrà ancora per maggior artificio et ornamento che talora farà parere naturale quel che fia accidentale, et all'incontro. Ritornando adunque a quello che ci conviene trattare, vi dico che sì come delle favole alcune naturali, alcune morali esserci per quanto mostrato abbiamo, si può comprendere, così parmi insieme avere accennato come queste si abbiano da usare. Per che solamente <emph>quando</emph> egli ci resta a dire, come cosa di maggior difficultà e di più importanza. Avendo adunque riguardo alla maniera che nel vostro ragionamento avete tenuto, perciò che io sono disposto di finire in quel che è stato più da voi in considerazione avuto, e ben vi dissi che mi farei con le cose vostre onore, dico che le sei condizioni dimostrateci universalmente e particolarmente ci recheranno materia et occasione di favoleggiare: il luogo, il tempo, la persona, il nome, l'operazioni e gli accidenti. Il luogo, come fa Orazio dove prega Venere che favorisca Vergilio, avendo egli da far viaggio per mare, del quale ella si finge essere nata per la lascivia e libidinoso appetito che regna ne' luoghi maritimi, essendo pianeta umido e benigno come dicono gli astrologi. Né per aventura poteva egli altro dio, poeticamente parlando, invocare che questa; perciò che eziandio da' platonici è chiamata dèa e madre di amicizia e d'amore, accomodando la favola alla verità, ragionando egli di un suo amico che molto amava; sì come ancora fa Vergilio nel quinto della sua <title>Eneida</title>, nel fine, dove introduce la medesima che prega Nettuno, cioè il mare, che voglia essere favorevole a' Troiani per essere di qualità conforme a lui, il quale si dice essere stato nemico di Ulisse, avendo sofferto questi nel navigare molti naufragii. Similmente hassi la riprensione fatta da Nettuno a' venti nel primo dell'<title>Eneida</title>. Oltre a ciò, avendo rispetto al luogo, il poeta si serve dell'istoria, come fingendo che Giunone prestasse favore et aiuto a' Greci et a' Cartaginesi perché ella era da loro adorata e perché amendue questi popoli furono, come si legge, ricchissimi e potentissimi signori, pigliandosi essa per la dèa delle ricchezze e delle signorie, come è stato già detto. Appresso si finge che Mennone fosse figliuolo dell'Aurora, per essere nato nelle parti orientali, et in Etna truovarsi le fucine di Vulcano per la vena solfurea, la quale molte volte faville e fiamme di fuoco vi manda fuori. Per similitudine ancora si potranno dal luogo trarre molte maniere di favole, come di Dafne si legge, la quale fu finta figliuola di Peneo, fiume di Tessaglia, per esserci ivi forse selve di lauri; et altre simili finzioni. Il che leggendo i buoni poeti si potrà leggermente apparare. Bastimi averlo dimostrato et avvertito. Il tempo, come un levar di sole, dicendo che egli esce del grembo di Teti, del seno dell'Aurora ' e questa uscir dell'aurato letto, o partirsi dal fianco di Titone, e simigliantemente in tutte l'altre materie che a tempo si convengono, sì come fa Vergilio nel primo dell'<title>Eneida</title> ove in vece di dire che Enea fu sopragiunto dalla notte, sì che egli poteva intrare in Cartagine et isconosciuto andarne, finge che Venere ricoperse lui et Acate di atra nebbia, cioè di aere oscuro, rimenando questa stella la sera, come ancora ella suol fare il giorno. Eziandio descrivendo il tempo si può alludere a' luoghi, a quali il sole o altro pianeta va porgendo o lume o qualche qualità, et a tutte le congiunzioni, opposizioni, revoluzioni, e moti celesti. Alle stagioni, come: «E garrir Progne, e pianger Filomena, e Giove s'allegra di mirar sua figlia», et altre imitazioni simili. Per che ricorrendo all'istoria et all'astrologia, come avanti dicemmo, ci occorreranno molte e diverse guise e maniere di finzioni, la verità delle quali per le seguenti operazioni et accidenti si dee manifestare.</p>
<p>La persona, considerandosi i beni dell'animo, del corpo e di fortuna, et in ciò non mancheranno favole et artificioso modo e tempo opportuno di fingerle, a chi ne avrà lette molte e ben intesa la virtù, la proprietà e verità loro. Il nome, come il Petrarca parlando della sua Laura, la quale spesso a Dafne assimiglia. L'operazioni et accidenti, come la liberazione delle navi di Enea fatta da' dèi marini. Quivi si considerano l'azioni naturali e morali e gli affetti, come l'occasione ad Enea conceduta nella spelonca a Giunone e da Venere, pigliandosi l'una e per l'aere e per quella dèa che era difenditrice de' Cartaginesi, per le cause sopra dette, e per la luna ancora, che è sopra le maritate, per lo partorire de' figliuoli. L'altra per l'appetito naturale e sensitivo, e come dèa d'amore, e per essere stata da' Romani riverita e di loro fautrice, secondo che fingono i poeti alludendo però all'istorie. Et alcuna volta egli si allude a due, come (avendosi rispetto al luogo et all'operazioni) rispose Eolo a Giunone: «Tu questo regno qual si sia mi dai». Perciò che se non ci fosse aere non ci sarebbono venti. Ella ancora è detta moglie e sorella di Giove, il quale talvolta si piglia per l'elemento del foco e dell'aere; e di questo, cioè dell'umido e del calido, si genera ogni cosa nascente e vivente. E perché l'aria è al fuoco vicina e partecipa della sua natura, in quanto lieve, perciò e chiamata sorella di Giove, et in quanto umida, sorella di Nettuno, e tutti insieme essere figliuoli di Saturno per la continova generazione e corrozione che di tempo in tempo aviene fra gli elementi. Questo stesso si può dire di Marte e di Venere, essendo l'uno di natura e virtù calida, e l'altra di umida; e però per l'amichevole loro congiunzione, sì per cagion di queste due qualità delle quali ogni cosa principalmente si genera e si conserva, fu finto il loro amore.</p>
<p>Che dirò di Calipso, di Circe, di Aledusa, e de' Giganti figliuoli della terra, che non significano altro che gli appetiti terreni che ci trasformano in varii mostri, trasportandoci oltre il dovere e la ragione? Il che ci dimostra ancora la finzione di Apolline, quando egli fu privato della divinità. La qual cosa aviene allora che l'anima nostra di lucida e divina accostandosi al senso, cieca et umana diviene, come bene dicono i platonici et è anco opinione de' sacri teologi; come si può vedere nell'essempio di quella donna che avea avuto cinque mariti e niuno di loro era stato suo, i quali vengono a significare i cinque sensi naturali de' quali ella era usa di viver serva e non padrona, non avendo mai voluto signoreggiarli e con la forza della ragione vincerli e sottoporli. Che dirò di Nereo, dio marino, il quale ci figura et iscopre la varietà de' nostri umani et instabili voleri? Che dirò delle furie, le quali si pigliano proprio per quei furori e quelle passioni che a guisa di procellosi e tempestosi venti ci perturbano il sereno e tranquillo stato dell'animo, e come tenebrose e folte nebbie ci tengono adombrata et oppressa la virtù razionale e la luce dell'intelletto, e ci spingono e travagliano la mente? Che dirò delle sirene, che sono quelle adulazioni, quelle lascivie e lusinghe che sviarci sogliono dal virtuoso e ragionevole camino? Né mi par di tacere due artificiosissimi e bellissimi luoghi di Vergilio che mi si parano innanzi, nell'uno de' quali egli introduce Eleno che dice che egli era vietato dalle Parche e da Giunone (che per la Terra intende, figliuola di Saturno cioè del tempo) antivedere e saper dire intieramente tutto l'avenire, essendo uomo mortale, terreno e soggetto al tempo, cioè alla temporale et umana corrozione. L'altro poi, ove dice che Giunone dava le forze e l'animo, essendo la fortezza del corpo e 'l furore prodotti dalla virtù concupiscibile, e da quel che è in noi di terrestre, sì come ancora de' Giganti dicemmo. Né altro più di questo dirò, perciò che assai parmi di averne detto, e di essere oggimai giunto al fine se non dell'opera, almeno di quanto io avea proposto di dire.</p></sp>
<sp><speaker>SPER.</speaker>
<p>Inanzi che vegniate alla conclusione et all'ultimo termine de' vostri parlamenti, mi sarà caro intendere il vostro parere sopra quello che disse Platone nel terzo della <title>Republica</title>, ove biasima e vitupera il muovere degli affetti. Il qual luogo mi par conforme a quello che dice Aristotile nel principio della <title>Retorica</title>, che in Ariopago era per legge interdetto e vietato il muoverli, acciò che non fosse perturbata o interrotta la giustizia e '1 buon volere e giudicio de' giudicanti; perciò che le cose giudicate sogliano diventar leggi, né istà bene commettere le cause in tutto alla discrezione de' giudici, ma meglio è che si attenda a provare le cose e dimostrare quel che è vero, quel che è o utile o giusto nell'azioni. Nella qual cosa tutta la forza e virtù dell'oratore consiste, bisognando che egli sia e dialettico e politico. Oltre a ciò parmi che il medesimo Platone nello stesso luogo in due parti la poesia divida. L'una chiama imitazione (la quale fassi allora che il poeta introduce altre persone a parlare, servando il decoro di ciascuna), l'altra dove egli parla in persona sua, e questa appella enunziazione, cioè pura e semplice narrazione. Il che afferma eziandio Aristotile nel fine della sua <title>Poetica</title>, ove della composizione o imitazione eroica tratta, dicendo che l'eroico dee quanto più può fuggire di non parlare, e dove è sforzato, che debba farlo più brievemente che può. E pur parmi che dovunque narra, sia imitatore per le operazioni altrui narrate e descritte da lui.</p></sp>
<sp><speaker>GEN.</speaker>
<p>Avegna che questi sieno dubbi non forse così facili da sciogliersi come da muoversi, pur nondimeno ve ne dirò quel che io ne stimo e credo. La prima già detta è senza dubbio vera imitazione, perciò che ha del tragico, che è il più perfetto poema che si truovi, facendovisi che altri narri le cose che sono state o fatte o avenute, secondo che fa Vergilio narrare la guerra, la rovina e l'incendio di Troia, e similmente il comico; ma non séguita perciò che l'eroico sia inferiore (così mi piace di chiamare il componimento di Vergilio e d'Omero) ancora che questo non si possa in tutto fingere come quello, conciò sia cosa che il poeta ad un certo modo sempre si possa dire fingitore et imitatore, ora descrivendo operazioni, ora avenimenti, ora luoghi, ora affezioni, ora cose et ora usanze e costumi. L'operazioni sono di tre maniere, sì come si truovano tre specie di beni, perciò che alcune all'animo, alcune al corpo et alcune alla fortuna s'appartengono. All'animo, come tutte quelle che vengono da virtù, o da vizio, o da ragione, o da appetito, sì come far l'ufficio di buon prencipe o di tiranno, usare altrui pietà o crudeltà, seguitare quel che è bene o quel che è male, come usar prudenza, giustizia, costanza, fortezza, modestia, liberalità, benignità, continenza, o temperanza, et i suoi contrarii, secondo l'opportunità dell'azioni. Al corpo, come descrivere o abiti et ornamenti di questo, o azioni. Ornamenti et abiti chiamo come arme, vestimenta et altre cose simili a vestire alcuna parte di esso appartenenti. Azioni, come andare, stare, partirsi, combattere, navigare, dormire, vegghiare, nutrirsi, vedere, udire, sentire, e tutto ciò che si conviene a lui. E come si sogliono descrivere i beni dell'animo, così si descrivono ancora i beni del corpo, come bellezza o bruttezza, proporzione o disproporzione, grandezza o piccolezza. Il che fa eziandio l'istorico. Alla fortuna, come signoreggiare o servire et acquistare onore o disonore, dignità o indignità, povertà o ricchezza, vittoria o perdita, e qualunque utilità o danno, et in ciò ancora egli segue la natura dell'istoria. Avenimenti sono come infirmità, naufragii e tutti quelli che avete raccolti e rammemorati voi. Luoghi, come sono le descrizioni de' fonti, de' fiumi, de' mari, di scogli, di laghi, di città, di paesi, di antri, di valli, di caverne e spelonche, di monti, di selve e boschi, di porti, di campagne, di stagni e paludi, di torri, di palazzi, di castella, di tempi, e finalmente di ciò che si può chiamar luogo, secondo che suoi fare l'istorico. Affezioni dico tutte le passioni dell'animo che sogliono o tosto passare o durare, come descrivere la natura dell'instabilità o dell'instabile, dell'ira o dell'irato, del desiderio o del desiderante, dell'invidia o dell'invidioso, dell'amore o dell'amante, della speranza o dello sperante, del timore o del timente, dell'audacia o dell'audace, della disperazione o del disperato, del furore o del furioso, dell'allegrezza o dell'allegro, del dolore o del dolente, e di tutte l'altre affezioni simigliantemente. Cose, come feste, giuochi, sacrificii e qualunque cosa fatta o dalla natura o dall'arte.</p>
<p>Usanze e costumi poi sono quelli che, parlando di genti, di nazioni e popoli, descrive il poeta; et in questo parimente è all'istorico simile, perciò che racconta il modo che servano essi in mangiare, in bere, in dormire, in vestirsi, in amarsi, in ricevere et accogliere forestieri, amici o i proprii suoi o altrui signori, in protestare o far guerra, confederazione, pace o tregua, in giurare, in sacrificare, in far voti, in pregare, in consigliare, in rendersi, in patteggiare, in punire, in donare o in rimunerare, in ordinare esserciti, in combattere, in trionfare, in consacrare spoglie o far altre cerimonie, in fabricare, in sepelire morti, che sieno o privati o signori, in placare dèi o superi o inferi, in purgare l'anime de' morti, in pregare uomini o dèi, in dimandar risposte da oracoli, in celebrar feste e giuochi, in dovinare o in predire altrimenti le cose future, in cacciare, in cavalcare. Oltre a ciò il poeta suole descrivere abiti, vesti, arme, usanze di guarnir cavalli, et altre instituzioni, leggi e modi di vivere e di operare agli stati e condizioni delle persone et a' luoghi convenienti. E nella descrizione di così fatti costumi ora egli allude alle proprie, ora all'altrui usanze, o per essere più eccellenti o per arricchir la materia con nuova istoria o favola, o per parer che venga a laudarle, o pur perché sieno indi discese e venute. Appresso, egli è uso di dire quanto di bello, di sacro e di bene e mirabilmente fabricato, o per artificio, o per altezza, o per grandezza, o per altra cagione maraviglioso e notabile, accomodando però il tutto secondo che parrà alla materia et all'occasione richiedersi; e quelle cose lasciando, che parranno o non convenirsi o non essere necessarie. Né fia difficile il truovare o narrare cotali usanze, perciò che potrà ciascuno vederle et apparare il modo di raccontarle dagli istorici, e massimamente da Tucidide, da Erodoto, da Plutarco, da Senofonte, da Erodiano e da Livio, i quali in ciò sono giudiciosi, abondanti e mirabili, et ancora da' poeti.</p>
<p>E per tornare dove abbiamo lasciato il nostro primo ragionamento, si potrebbe dire che il poeta si partisse dall'imitazione qualunque volta narrasse l'istoria per ordine et in quella guisa che fa l'istorico, e non l'adombrasse di verisimili e di poetici colori (e perciò la sua invenzione è chiamata favola) come fanno Vergilio et Omero, padri de' poeti e dell'arte poetica insieme; i quali poi che si sono qual Proteo in tutt'altre figure trasformati, e che niuna in che si possano più per l'azioni trasformare gli rimane, nella prima ritornano, cioè alla loro persona et all'istoria o a qualche altro poetico ornamento di quelli di che fino a qui abbiamo parlato, dico a qualche comparazione o descrizione di cosa naturale o artificiale, o a qualche favoloso o istorico avenimento. Il che per essere come una dipintura, si può imitazione chiamare. È il vero, poi, che ci sono tre altre maniere di versificatori oltre a queste che detto abbiamo, satirici primamente, de' quali è proprio riprendere et accusare i vizii. La qual cosa gli antichi in versi iambici usavano di fare. Poscia ci sono i lirici, il cui ufficio è laudare o dèi o uomini per sangue, per virtù, per dignità, o per fatti chiari et illustri, e similmente vituperare i viziosi et indegni, come fanno quelli. Ultimamente ci sono gli elegi, e sì come i lirici trattano per lo più di cose o gravi o giocose et allegre, così questi sogliono parlare di materie umili o mediocri e lamentevoli e triste, quantunque si truovino scritte in questa maniera di versi cose alte e continove, come i <title>Fasti</title> di Ovidio. E per aventura più tosto questi due ultimi che gli altri si possono dir poeti, de' quali io non dirò altro perché dipendono da' tre primi e sono ora narratori, ora imitatori, introducendo alcune volte alcuno a parlare o a fare, e dove il fanno, par che attivi o misti diventino. Attivi dico come il tragico et il comico; misti come l'eroico. Appresso egli è da sapere che i lirici e gli elegi sogliono trattare di lascivi e di onesti amori, tra' quali il primo luogo tiene il Petrarca sì per aver più bella invenzione e più continovata (continovata, dico, parlandone egli sempre onestamente e lungamente), sì ancora perché ci dipigne et esprime meglio tutti gli accidenti che sono cagione di timore, di desiderio, di speranza, di brieve e leggera allegrezza, e di dolore lungo e grave, e d'umiltà, d'ira, di compassione, d'ardimento e di tutt'altri affetti, intanto che s'agguaglia al tragico nell'imitazione e moto di questi e nella descrizione e rappresentazione loro all'eroico. Di che l'imitazione parte facendosi e parte dell'azioni, vi dico che Platone non riprende quegli affetti onde ne vengono desiderii et effetti onesti e virtuosi, ma quelli che a viziose voglie et operazioni inducono; non però che quello che è nocevole e da fuggirsi il poeta narrar non debba, essendoli necessario riferir le cause così de' fatti malvagi e vituperevoli, come de' buoni e laudevoli.</p>
<p>E per conchiudere, ormai, anch'io dico che è utile la filosofia, l'astrologia e l'istoria, l'una per poter significare e ritrarre la natura delle cose e degli effetti loro o naturali o morali, semplicemente o in comparazione o in similitudine, come sogliono alcuna volta rappresentarsi affetti con affetti, operazioni con operazioni, accidenti con accidenti, a quella guisa che l'istorico con simili essempi de' fatti, de' tempi, di persone, di luoghi, o di costumi la raccontata istoria dichiara o conferma, se non che il poeta va dall'istoria alla favola e da questa a quella, sempre intento alla riuscita de' fatti e degli avenimenti; l'altra in mostrare similmente gli effetti o naturalmente o accidentalmente causati; la terza et ultima, nello scegliere le cose più illustri, più notabili o migliori, come nel far menzione di paesi, di persone, di fiumi, di pietre, di metalli, di alberi, de' luoghi fertili o sterili, piani e domestichi o alpestri e salvatichi, dilettevoli o noiosi securi o pericolosi, di mari, di scogli, di ricchezze, di costumi, di virtù, d'arme, di erbe, di fiori, di veneni, di vini, di odori, di vivande, di animali, e d'altre cose simiglianti famose, eccellenti e mirabili, a persone, ad azioni et ad uso umano convenevoli. E sopra tutto gli accidenti et affetti sono i principali ornamenti del poema. Accidenti, come introdurre favole o istorie al proposito, e varie forme e maniere o lavori d'abiti e d'arme, ove ci sia qualche favola o istoria, e molte intagliate o dipinti, le quali sieno rappresentazione e ricordazione di casi passati, o imagine e presagio di futuri, con bella occasione introdotte. Si sogliono ancora introdurre dipinture al tempo, al desiderio o bisogno presente appartenenti, di che ne nasca compassione, timore, fiducia, o speranza, o allegrezza, o dolore, come le calamità de' Troiani dipinte fuori del tempio di Giunone a Cartagine, e la favola di Dedalo fuori di quel d'Apollo. E ci darà materia di introdurle o i fortunosi accidenti o le operazioni che occorreranno nel progresso della finta azione e della narrazione istorica; la verità o la cagione delle quali si farà manifesta per le seguenti azioni, sì come si viene a chiarire la comparazione per l'applicazione. Gli affetti poi si deono descrivere o apertamente o sotto favolosa descrizione, perciò che questi adornano il poema, ponendovisi quello che ciascuno o ama e segue o pure odia e fugge o per accidente o per natura.</p></sp>
<sp><speaker>TOR.</speaker>
<p>Parmi che la favola si possa usare ancora in tre modi, come l'istoria: o per li proprii nomi, o per circonlocuzione, o per simili operazioni et avenimenti, così come usar si possono le parole o i parlamenti che si fanno di qualunque cosa.</p></sp>
<sp><speaker>GEN.</speaker>
<p>È il vero, perciò che di tutt'e tre queste maniere se ne trovano pieni i poeti, e se volete poi brievemente e quanto più si può artificiosamente usate vedere, elle vi si faranno leggermente manifeste leggendo la canzone del Petrarca la quale incomincia: «Nel dolce tempo della prima etade...», ove egli favoleggiando et adombrando gli affetti dell'animo e l'operazioni et accidenti che da loro ne vengono, si dimostra per aventura più che altrove poeta: dove è dubbio in che più vaglia, o in descrivere le trasformazioni mentali o in ritrarre gli effetti naturali.</p></sp>
<sp><speaker>TOR.</speaker>
<p>Poscia che la virtù principale del poeta consiste nello scrivere bene gli affetti, l'operazioni, e gli accidenti, come avete detto, e' mi pare che la imitazione possa eziandio farsi di cose sopranaturali, potendo quelli ancora da queste venire dove egli introduce dèi a parlare o ad operare.</p></sp>
<sp><speaker>GEN.</speaker>
<p>Bellissima dimanda è questa, e non meno degna di voi che alta e difficile da solversi. Sappiate, Monsignore, che ci sono tre maniere di cause, o naturali, o sopranaturali, o accidentali; le naturali si dividono in due parti, in materiali e formali. Materiali si dicono quelle di che tutte le cose generabili e corrottibili si compongono; formali quelle che informano le cose e lor danno essere e sono cagione delle proprie operazioni loro; e queste significano perfezione e quelle mancamento. Le sopranaturali sono o efficienti o finali; efficienti per l'azioni loro in quanto si dicono o movere le sfere celesti o essere operatrici delle cose inferiori; finali poi si chiamano per essere perfettissime e prime in operare, et ultime in essere conosciute. E questo ci dimostra l'ordine che tiene nella sua filosofia Aristotele, il quale per gli effetti naturali ci conduce in cognizione non solamente delle seconde ma delle prime cause, cioè delle naturali prima e poscia delle sopranaturali. Seconde dico quelle in quanto le cose inferiori dalle superiori sempre dipendono, non potendo senza esse la loro potenza ad atto ridurre, essendo gli effetti naturalmente in potenza nelle loro cause, sì come sono in atto le idee di tutte le cose nella mente divina. Laonde venendosi per gli effetti in cognizione delle cause, per lo moto egli pruova esserci il primo motore, procedendo da causa eterna quello che è eterno, e per l'intendere darsi l'anima intellettiva. Per che avendo riguardo Platone alla conoscenza di queste cause finali, che è l'ultima perfezione dell'intelletto umano, et insieme alla nobiltà e divinità di esso, disse che il nostro conoscere et intendere era un ritornarsi a memoria le cose già conosciute et intese, perciò che l'intelletto umano per così fatta notizia et intelligenza si viene col divino a congiungere, cioè a racquistare il suo primo abito e stato. Abito dico il sapere, stato il potere le cose divine e se medesimo contemplare. Accidentali chiamo l'occasioni et anco l'affezioni, o virtuose o viziose, che accidentalmente ci avengono e producano in noi desiderii o buoni o rei; per che vegniamo a diversamente trasformarci et a bene o male adoperare.</p>
<p>Avendo diviso et espresso quanto è stato da me proposto, mi resta a fare quello che è più necessario nell'insegnare, perciò che in far questo non basta che si propongano e dichiarino le cose, ma si conviene mostrare il modo di servirsi di loro, conciò sia cosa che veramente allora s'intenda e sappia quando egli si sa usare et applicare le cose intese. Per che, dovendo il poeta narrare et esporre le cause, come l'istorico, di tutti gli effetti et accidenti, ricorrerà alle predette, e tale fia l'imitazione quali fieno le cause e l'operazioni. Delle naturali abbiamo dati essempi a bastanza, parlando del modo di fingere e di usar la favola; e dell'accidentali parimente, nelle quali si considerano le mutazioni dell'animo in abito virtuoso o vizioso. Il che volse dire Ovidio nelle sue <title>Trasformazioni</title>, fingendo gli uomini mutarsi in varie figure secondo la varietà de' costumi e degli appetiti. Et ho voluto in cotal guisa discorrere per venire più acconciamente et ordinatamente a quanto dimandato mi avete. Rispondendo adunque a quello che così accortamente siete venuto a propormi, dico che è vero che il poeta viene in un certo modo ad imitare le cose sopranaturali, facendo parlar dèi o operare sì come fingono spesse volte Omero e Vergilio; il che significa due cose: primamente, quelli aver cura delle azioni inferiori, per la qual cosa essi gli fingono ora benigni, ora irati, secondo gli umani portamenti, et ora provare la pazienza del buono, et ora castigare il reo; e poscia la gran potenza degli dèi nell'apparizioni, mostrandoci che possono pigliare che forma lor piace, secondo che apparve Venere ad Enea e Pallade più volte a Telemaco figliuolo di Ulisse. Si possono eziandio cotali imitazioni o finzioni poetiche all'astrologia, alla morale, et all'istoria ridurre. All'astrologia considerandosi la natura de' pianeti e degli influssi loro. Alla morale riguardandosi alla ragione et al discorso umano. All'istoria per le virtù di alcuno, sì come per Pallade la prudenza e per Marte la fortezza non pur del corpo ma dell'animo egli si viene a significare. Le quai cose tutte vengono ad essere causa di laudevoli operazioni. Laonde appo gli antichi sono stati molti che per le loro opere virtuose et illustri furono tra' dèi annoverati et adorati; ma tale interpretazione dar vi si dee quale più converrà alla narrata azione.</p></sp>
<sp><speaker>TOR.</speaker>
<p>Restami un'altra cosa da dimandarvi, come i poeti fingano i dèi sentire gli affetti e muoversi.</p></sp>
<sp><speaker>GEN.</speaker>
<p>In dichiarar questo piglieremo il senso o astrologico o morale, e diremo i dèi muoversi per esserci alcuni pianeti di natura benigni, e corpi mobili, come sono Venere e Giove da Vergilio a parlare introdotti, e quegli e Pallade da Omero, cioè la previdenza e la benignità insieme. E così fatti parlamenti essi introducono per le disposizioni fatali, che per lo moto loro paiono causare le umane azioni. Et ancora ciò fingono per mostrare la forza et il frutto dell'eloquenza e della persuasione. E qui tre cose si deono avvertire: l'una è che l'imitazione sopranaturale si dee con naturali accidenti rappresentare, altrimenti ella non potrebbe essere dal senso compresa; l'altra è che tale fine bisogna che abbia la favola, quale è il termine della finta e narrata azione, e così ci intraviene arte in fingerla e necessità in terminarla; la terza è che si può dare ad una sola favola diverse interpretazioni, cioè diversi sensi, come istorico, naturale e morale, e quanto più comprende tanto più artificio dimostra, purché non si diparta dalla principale intenzione.</p></sp>
<sp><speaker>SPER.</speaker>
<p>Io ho più volte queste cose lette e rilette, sì fattamente che ora soviemmi essere vero ciò che avete detto et osservato voi. Per che si può dire di voi quel che si dicea di Socrate, che egli era utile in ogni luogo et in qualunque suo ragionamento. Ma veggio ormai che sete di troppo lungo ragionare stanco et avete ragione di acquetarvi, e non solamente vi sete disobligato, ma me vinto avete et obligato insieme.</p></sp>
<sp><speaker>GEN.</speaker>
<p>Questa utilità dagli studi si trae, che non pur egli s'impara a rispondere ad ogni proposta, ma ancora si può et insegnare e giovare altrui; e come la bellezza adorna il corpo, così la cognizione delle cose è ornamento dell'animo.</p>
<p>Ma tempo parmi che io finisca, e se hovvi lasciato alcuna cosa necessaria all'invenzione della qual sola abbiamo di parlar proposto, al buon volere riguardando, incolpatene non questo ma il più non sapere. Io ho ragionato volentieri per sodisfare a quello che giustamente vi dovea; e se forse a farne intiero giudicio v'enganna l'amor che mi portate, lasciate giudicare altrui ove non sia né odio, né invidia.</p></sp>
<trailer>IL FINE DEL SECONDO DIALOGO.</trailer>
</div1>
</body>
</text>
</TEI.2>
