<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>L'intelligenza della folla</title>
      <author>Scipio Sighele</author>
    </titleStmt>
    <extent>328 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000265</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>L' intelligenza della folla</title>
        <author>Sighele, Scipio</author>
        <publisher>F.lli Bocca</publisher>
        <pubPlace>Torino</pubPlace>
        <date>1931</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="eng">Inglese</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-07-26T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-07-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1 type="introduzione"><head>PREFAZIONE ALLA PRIMA EDIZIONE</head>
<p rend="italic">Questo libro che presento oggi al lettore non 
pretende d'essere un lavoro rigidamente scientifico come il 
volume <title>I delitti della folla</title>, ma soltanto una raccolta di 
studî i quali, da diversi punti di vista, cercano di gettare un 
po' di luce nell'oscuro problema della psicologia collettiva.</p>
<p rend="italic">La maggior parte di questi studî furono già pubblicati 
qua e là, e se io li riunisco e li ripubblico ora gli è non solo 
perché essi sono legati organicamente fra loro dall'identità 
dell'oggetto, ma anche per queste due altre ragioni: anzitutto 
perché di fronte al grande sviluppo preso negli ultimi anni 
dalla psicologia collettiva, non mi pare inutile rievocare i 
tentativi, sia pur manchevoli e frammentarî, di chi per primo 
si occupò con amore e con fervore di quella scienza; in 
secondo luogo perché tali tentativi sono la più eloquente ed 
esauriente risposta alle critiche che da alcune parti mi vennero 
per il modo con cui io avevo definito e interpretato la 
psicologia collettiva.</p>
<p rend="italic">Questa recentissima scienza attraversa ora un periodo 
di confusione dovuto a un equivoco.</p>
<p rend="italic">Allorché apparvero alcuni anni fa i primi lavori 
di psicologia collettiva, essi interessarono e appassionarono il 
pubblico, non certo per merito del loro autore, ma per la 
novità del tema. E quindi moltissimi, con felice intuito del 
momento, si dettero a coltivare quel ramo di scienza. Ma, 
coltivandolo, sconfinarono; e sotto la bandiera della 
psicologia collettiva fecero passare degli studî che con quella 
non avevano che delle relazioni molto indirette. Per esempio 
Gustavo Le Bon e Pasquale Rossi nei loro libri, del resto assai 
importanti, hanno confuso spesso la psicologia delle folle (che 
è veramente della psicologia collettiva, cioè della psicologia 
dal punto di vista statico) con la psicologia dei popoli (la quale 
non è altro che della psicologia collettiva dinamica o 
sociologia).</p>
<p rend="italic">Ora, io non ripeterò qui la mia distinzione fondamentale 
tra psicologia collettiva e sociologia perché la ho già troppe 
volte esposta altrove<note place="foot"><p>
Vedi la mia <title>Delinquenza settaria</title> e <title>I delitti della 
folla</title>.</p></note>, e non cercherò di dimostrarne l'esattezza perché 
Alessandro Groppali l'ha così lucidamente difesa da tutte le 
obbiezioni che le furono mosse, ch'io non potrei che ripetere, e 
assai meno bene, ciò ch'egli scrisse con mirabile precisione 
scientifica<note place="foot"><p>
A. GROPPALI, <title>Psicologia sociale e psicologia 
collettiva</title>, Memoria presentata al IV Congresso 
internazionale di psicologia a Parigi nel 
1900.</p></note>.</p>
<p rend="italic">Ma mi limiterò a dire che il presente volume vuol essere 
- ed io mi lusingo che sia - un'altra battaglia combattuta per 
dissipare quell'equivoco e per togliere quella confusione che 
hanno, a torto, schierato in due campi i cultori della psicologia 
collettiva, bollando gli uni come nemici ed esaltando gli altri 
come amici della folla.</p>
<p rend="italic">Il lettore vedrà che non è il caso di fare queste 
divisioni ingiuste e antipatiche, e riconoscerà che chi ha 
dedicato una gran parte della propria attività allo studio 
dell'anima collettiva ne ha saputo comprendere così i difetti 
come le virtù, appunto perché non essendo dominato da alcun 
preconcetto, ha potuto serenamente distinguere il momento 
statico dal momento dinamico dell'attività collettiva, e 
constatare i risultati dolorosi che si hanno spesse volte dal 
primo, come riconoscere le straordinarie e feconde energie che 
si sviluppano sempre dal secondo.</p>
<closer><dateline>Ottobre 1903.</dateline>
<signed>SCIPIO SIGHELE.</signed></closer></div1>
<div1 type="introduzione"><head>PREFAZIONE ALLA SECONDA EDIZIONE</head>
<p rend="italic">Nell'inverno scorso ho tenuto all'Istituto di Scienze 
Sociali di Firenze, per invito del Direttore l'illustre prof. 
Riccardo Dalla Volta, un breve corso di conferenze intorno 
alla Sociologia e la psicologia collettiva.</p>
<p rend="italic">E l'esito insperato di quel corso, se da un lato mi 
dimostrò che certi problemi sono sempre di attualità, dall'altro 
lato mi fu di incitamento a ristudiarli e riordinarli.</p>
<p rend="italic">Per questo, or son pochi mesi presentavo al pubblico la 
quarta edizione dei <title>Delitti della folla</title>, e mentre sto 
preparando una nuova edizione della <title>Delinquenza 
settaria</title>, offro oggi al lettore questa seconda edizione 
dell'<title>Intelligenza della folla</title>, sperando di dare così 
all'opera mia un carattere meno incompleto e meno 
inorganico.</p>
<p rend="italic">Questi tre volumi poco si intenderebbero e mal si 
giudicherebbero, isolati. Considerati insieme, essi 
appariranno, io credo, come le parti di un tutto, come le 
conseguenze e le applicazioni logiche di un pensiero unico e di 
una dottrina a lungo meditata.</p>
<p rend="italic">Nella presente edizione, non solo è totalmente 
mutato l'ordine primitivo dei capitoli, e tutti sono 
corretti ed ampliati, ma ho aggiunto lo studio <title>Contro il 
Parlamentarismo</title> che nella prima edizione mancava, e un 
capitolo inedito su <title>La folla e Gabriele d'Annunzio</title>.</p>
<p rend="italic">Forse il pubblico si convincerà che l'arte e la scienza, 
malgrado le apparenze, malgrado cioè il dispregio dei 
superuomini per la folla, non sono in fondo discordi nel 
considerare il valore sociale e intellettuale della psicologia 
collettiva.</p>
<closer><dateline>NAGO (Trentino), settembre 1910.</dateline>
<signed>SCIPIO SIGHELE.</signed></closer></div1>
</front>
<body>
<div1 type="capitolo"><head>CAPITOLO PRIMO</head> 
<argument><p>Il problema morale dell'anima collettiva</p></argument>
<p>Uno dei fenomeni più caratteristici del momento presente 
- il solo forse per cui esso può definirsi con esattezza - è 
l'importanza che è andata assumendo la collettività in 
confronto dell'individuo. Mentre quasi tutte le antiche credenze 
barcollano o muoiono, mentre le vecchie colonne della società 
pare crollino l'una dopo l'altra, la potenza delle masse è la sola 
che nulla minaccia e il cui prestigio ingrandisce ogni giorno.</p>
<p>Appena un secolo fa la politica tradizionale dei governi 
e le rivalità dei principi erano i più importanti fattori degli 
avvenimenti. L'opinione del pubblico contava per poco, anzi 
spesso non contava per nulla.</p>
<p>Oggi, sono le tradizioni ereditarie dei singoli Stati, i 
desiderî e i capricci dei singoli principi che non contano nulla, 
ed è - invece - la voce collettiva e grandiosa della folla che 
guida il mondo.</p>
<p>Una volta la coscienza di un popolo si poteva 
impersonare in un uomo che ne era l'espressione ed il segno 
dinanzi alla storia. Il secolo d'oro della Grecia si può 
simbolizzare in Pericle: un periodo della storia di Roma si può 
simbolizzare in Cesare, e non a torto uno storico illustre 
ha detto che la frase di Luigi XIV: <quote>lo Stato sono io</quote>, per 
quanto odiosa e pericolosa, non era allora né psicologicamente 
né socialmente inesatta.</p>
<p>Ma oggi, chi potrebbe affermare che un popolo è 
rappresentato da un uomo solo, il quale ne riassuma e ne 
esprima tutti i desiderî, tutte le tendenze, tutte le idee?</p>
<p>Anche quei popoli che - non so se per loro fortuna o per 
loro disgrazia - sono retti da un monarca più personale e più 
significativo degli altri, possono tutt'al più vantarsi che questo 
monarca simbolizzi alcuni lati, e spesso i più patologici della 
loro poliedrica anima collettiva, non certo che egli la 
rappresenti completa ed intera.</p>
<p>E come nella politica, così anche nella scienza, dopo la 
crisi d'individualismo che ha imperato ovunque, in economia, 
in morale, in diritto, si ritorna a studiare ogni azione umana 
come un prodotto della collettività piuttosto che dell'individuo, 
e si segue quell'onda di reazione sociologica o socialista che va 
ad infrangersi con crescente violenza contro lo scoglio 
dell'illusione egocentrica forse troppo a lungo durata.</p>
<p>L'individuo, insomma, che una volta era il perno intorno 
a cui roteava si può dire tutta la civiltà, oggi scompare, in 
politica, dinanzi a quell'ente collettivo che è il partito o 
l'opinione pubblica, nella scienza, dinanzi a quell'ente 
collettivo che è la specie. Esso è considerato ormai come la 
goccia d'acqua nel mare: una quantità trascurabile per sé 
stessa, una potenza immensa e terribile soltanto quando è unito 
ai suoi simili.</p>
<p>E mentre fino a poco tempo fa la psicologia e la filosofia 
- troppo sempliciste e superficiali - avevano creduto di spiegare 
l'evoluzione sociale colla apparizione sporadica di qualche 
grand'uomo, e avevano ridotto tutta la storia - l'arte come la 
scienza, la religione come la politica - a un seguito di 
biografie, oggi si è compreso che il protagonista vero della 
storia, quantunque non sempre visibile, è stato il popolo, vale a 
dire la folla anonima su cui l'egoismo dei grandi lavorava 
come su un corpo vile per costrurre l'edificio della propria 
potenza e della propria ambizione, e che, viceversa, era la 
immensa oscura miniera donde quei grandi traevano 
inconsciamente le loro idee e i mezzi per attuarle.</p>
<p>Si parla dei problemi gravi che il secolo XIX ha lasciato 
in eredità al secolo nostro.</p>
<p>Se io non mi sbaglio, il legato più glorioso e nello stesso 
tempo più pericoloso di questa eredità è precisamente quello 
che si riassume nella parte che giocherà la folla nell'avvenire.</p>
<p>Oggi infatti non si tratta soltanto di riconoscere - da un 
punto di vista letterario - la influenza della collettività 
nell'evoluzione umana: si tratta sopratutto di constatare - da un 
punto di vista politico - l'impero assoluto che ormai la 
collettività ha preso sui destini del mondo.</p>
<p>La folla ha sempre tenuto nelle sue mani incoscienti la 
sorte del mondo. Terribile e immensa parte, la sua, ma passiva. 
Essa è stata, di fronte al prodotto che chiamasi civiltà, la 
femmina feconda il cui amore suscita il lavoro e offre la 
ricompensa. È per lei, in fondo, che anche il più egoarchico 
degli eroi lavora, come l'uomo per la donna; ma appunto come 
la donna, essa non sa produrre da sola. La sua gloria anonima è 
sempre stata quella di procreare, a sua insaputa, il genio che 
avrebbe aumentato di qualche linea il catalogo delle sue 
ricchezze. Perciò la sua funzione avrebbe dovuto essere 
unicamente quella di amare e di servire i genii, come la sposa 
ama e serve lo sposo; ma viceversa la folla non fu mai né sposa 
né madre: essa non fu che femmina, e il più spesso la 
sua riconoscenza è consistita nel crucifiggere i salvatori, 
lasciando alle anime di altri eroi avvenire la cura del loro 
culto<note place="foot"><p>
<bibl><author>HENRI MAZEL</author>, <title lang="fra">La synergie sociale</title>, <pubPlace>Paris</pubPlace>, 
<date>1899</date></bibl>.</p></note>.</p>
<p>Finora, infatti, l'opera più evidente che compiron le folle 
fu un'opera di distruzione. Esse agirono nei secoli, come quei 
microbi che dissolvono i corpi indeboliti e i cadaveri. I barbari, 
che furono le grandi folle dell'antichità, come gli operai sono 
le grandi folle dei nostri giorni, non avrebbero certo costrutto 
l'edificio della civiltà romana, ma quando quell'edificio fu 
barcollante occorrevano i barbari per atterrarlo, e rendere 
possibile la creazione d'una civiltà nuova con gli avanzi del 
vecchio colosso<note place="foot"><p>
<bibl><author>G. LE BON</author>, <title lang="fra">Psychologie des foules</title>, <pubPlace>Paris</pubPlace>, 
<publisher>Alcan</publisher>, <date>1896</date></bibl>.</p></note>.</p>
<p>Parve, allora, un'opera totalmente negativa a chi non 
sapeva che la distruzione è il fondamento della costruzione: ma 
fu allora che, per la prima volta, si rivelò la tragica potenza 
delle folle, e che, per un istante, la filosofia del numero diventò 
la sola filosofia della storia.</p>
<p>Ai nostri giorni, se ancor si può temere come eccezione 
brutale e sanguinosa l'opera distruggitrice delle folle, bisogna 
riconoscere che l'opera loro si esplica in modo normale e 
pacifico colle grandi correnti dell'opinione pubblica, coi 
comizî e colla scheda elettorale. Pure noi sentiamo di tanto in 
tanto tutta la colossale potenza della loro opera negativa in 
quegli scioperi che, arrestando d'un tratto con mirabile 
uniformità la vita sociale, ci dànno collettivamente un brivido 
di paura, come quelle mancanze di respiro che ci dànno 
individualmente la sensazione, il brivido della morte.</p>
<p>La folla è dunque oggi, come sempre, e quantunque in 
diverso modo, l'arbitra del nostro avvenire: e bisogna 
quindi preoccuparsi di questo nuovo possente e soverchiante 
fattore collettivo della vita sociale che, grazie alla libertà 
politica, è uscito dall'incoscienza, e può agire adesso alla luce 
dei comizî, della stampa, delle elezioni, degli scioperi, 
anziché essere costretto come una volta, ad esplicare di quando 
in quando le sue torve energie all'ombra delle congiure, delle 
sette e delle rivolte.</p>
<p>La logica rigida di qualche intellettuale individualista è 
ancora tormentata da questo dubbio: è veramente degna la folla 
dello scettro che la libertà politica le ha donato? questo nuovo 
Briareo merita di ricevere nelle sue mille braccia il bastone del 
comando ormai caduto dalle mani dei despoti? è giusto che, 
come una volta si era sovrani per nascita, oggi lo si sia per il 
numero, e che l'aritmetica abbia detronizzato l'eredità?</p>
<p>Ma a queste retoriche e paurose domande, mi par quasi 
ozioso dare risposta, giacché vi risponde coll'argomento 
sovrano dei fatti, non solo tutta la storia recente del mondo 
civile, ma tutta la nostra vita da che l'Italia è nazione libera ed 
una. Lasciamo pure che talvolta, per comodo di polemica, si 
insulti l'anima collettiva chiamandola <hi rend="italic">la piazza</hi>: in realtà 
tutti sentono il dovere di rispettarla sotto il nome di 
<hi rend="italic">opinione pubblica</hi>; e ciò è tanto vero che la stessa forma 
politica che ci regge ha sentito il bisogno di trovare il suo più 
sincero e più forte punto di appoggio e la sorgente sua più 
fresca e più limpida nei plebisciti, i quali non sono altro che 
l'espressione statistica della volontà collettiva.</p>
<p>Il destino - ed io credo un giusto destino - ci ha ormai 
condotti al despotismo della collettività, e quindi - più che 
discutere questo despotismo teoricamente, e del resto 
platonicamente, poiché non si può mai ritogliere al 
popolo quello che gli fu dato - mi sembra necessario discutere i 
modi e i mezzi con cui quel despotismo si può rendere sempre 
più cosciente e più degno.</p>
<p>Ecco dove - secondo me - consiste il problema 
dell'anima collettiva: nello studiare quest'anima multiforme e 
complessa che ormai tiene nelle sue mani il nostro avvenire e 
nel cercare di elevarla moralmente e intellettualmente.</p>
<p>Io non so se voi abbiate mai fermata la vostra attenzione 
su questo strano fenomeno: gli italiani sono - individualmente - 
dotati da natura di una innegabile superiorità su molti altri 
popoli, e nondimeno - tutti insieme - formano una nazione che, 
se è stata una volta la prima, non è pur troppo più la prima nel 
mondo moderno.</p>
<p>Viaggiando, io mi son sentito spesso rivolgere da amici 
sinceri e spassionati del nostro paese questa domanda che 
racchiudeva, con misterioso contrasto, un elogio e una 
umiliazione: "Come è possibile - mi dicevano - che un popolo 
come il vostro sia collettivamente inferiore al popolo tedesco e 
al popolo inglese, se il più umile degli italiani ha più ingegno, 
più sobria moralità, più energia e più resistenza al lavoro del 
migliore degli operai inglesi e tedeschi? Che fate voi della 
vostra abbondanza di uomini, della vostra ricchezza di ingegno, 
di questo tesoro che la sorte vi ha dato, se non siete capaci di 
usufruirlo, di organizzarlo sapientemente, per la gloria e per la 
prosperità della patria comune?".</p>
<p>Ed io sentivo la verità dolorosa di questa domanda, 
accorgendomi ovunque all'estero che se qualche 
italiano - come individuo - era rispettato e adulato, 
l'Italia - come organismo collettivo - non solo non era adulata, 
ma talvolta non era nemmeno conosciuta.</p>
<p>E mi dovevo confermare sempre più in una idea che già 
m'era balenata come un'incognita psicologica, l'idea che 
mentre l'anima dell'italiano rimane sempre la più agile, la più 
viva, la più aperta ad ogni sogno di bellezza e ad ogni ideale di 
grandezza, l'anima collettiva dell'Italia è ancora incerta 
paurosa e quasi scontenta di sé, perché <hi rend="italic">minore</hi> degli 
elementi che la compongono.</p>
<p>E mi chiedevo: perché le grandi potenze europee, la 
Francia, e sopratutto la Germania e l'Inghilterra, valgono 
socialmente assai più di noi, mentre la materia prima di cui 
sono formate - l'individuo - è assai inferiore alla nostra? Dove 
risiede la causa di questo paradosso psicologico per il quale 
con unità elementari migliori noi italiani diamo collettivamente 
un prodotto peggiore?</p>
<p>E fra le infinite cause di questo paradosso, una mi parve 
avesse un'importanza generale e di primo ordine, poiché da 
essa tutte le altre, per varie e diverse ragioni dipendono. Fra noi 
non si è ancora formata, non si è potuta formare, un'unica 
anima italiana; esistono invece molte e differenti anime 
italiane, quante sono le regioni del nostro paese.</p>
<p>Quell'inconscio lavoro di polarizzazione che 
storicamente si è compiuto presso altri popoli, così da far 
convergere tutti i raggi delle singole energie individuali in un 
unico fuoco, e da dare - oltre e più che la prova scientifica - la 
sensazione artistica che milioni di anime possono riassumersi, 
simbolizzarsi e fremere in una sola grande anima collettiva; 
questo inconscio lavoro, che è la forza specifica della Francia, 
della Germania e dell'Inghilterra, non è avvenuto fra noi.</p>
<p>I nostri troppo diversi temperamenti, e più la 
nostra storia, ce lo hanno impedito: ognuno di noi, prima di 
essere italiano, è o meridionale o settentrionale, o siciliano o 
milanese, o veneto o napoletano, e quindi le nostre energie non 
convergono e non si sommano in un fuoco centrale, ma 
tendono a raggrupparsi indipendentemente, secondo antichi 
legami regionali, frutto dell'eredità e dell'abitudine, - e 
formano perciò dell'Italia non un faro unico che splenda di luce 
uniforme ed intensa, ma una riunione di sistemi planetarî ove 
sono molti i soli che vivono di luce propria e che hanno 
ciascuno un seguito d'astri minori.</p>
<p>L'Italia infatti non è - per chi la consideri dall'alto e da 
lontano come un'astratta entità psicologica - né un organismo 
mastodontico come la Germania, né un organismo meno 
pesante ma forse ancora più burocraticamente uniforme come 
la Francia. Ogni tedesco ed ogni francese portano impresso il 
loro carattere nazionale e da quello solo voi potete riconoscerli 
e definirli: ogni italiano invece, oltre e più del suo carattere 
nazionale, porta impresso lo stigma della sua provincia; ed è 
perciò che mentre una riunione di francesi o di tedeschi vi dà la 
sensazione d'una musica monocorde, una riunione di italiani ha 
tutto il fascino d'una sinfonia ove s'intreccino mille motivi 
melodici.</p>
<p>L'Italia insomma è nell'anima del suo popolo quello che 
è nella sua geografia: il paese che riunisce gli spettacoli più 
diversi: e come voi potete, attraversandola, passare dai 
ghiacciai delle Alpi al sorriso delle marine, da campagne 
ubertose a terreni deserti e malarici, da selve ove cresce 
soltanto la nordica pianta dell'abete a giardini ove fiorisce 
l'arancio; così giudicandola socialmente, voi dovete confessare 
che molti suoi abitanti paiono, anziché italiani, greci o 
spagnuoli o tedeschi, e che mentre alcuni hanno 
l'indolenza dei popoli orientali, altri son dominati dalla 
febbre del danaro propria degli americani.</p>
<p>Orbene, questa varietà antropologica e psicologica che 
costituisce la bellezza artistica e potrebbe costituire la 
perfezione sociale del nostro paese, è, viceversa, fonte di 
invidia fra gli italiani e quindi di debolezza collettiva dinanzi 
agli stranieri, perché noi - anziché riconoscerla francamente e 
svilupparla sapientemente - ci siamo ostinati a negarla e a 
comprimerla in omaggio a un falso concetto del patriottismo.</p>
<p>L'esagerazione e l'iperbole, che sono fra i nostri 
maggiori difetti, ci hanno fatto credere che noi eravamo non 
soltanto tutti fratelli, ma anche tutti eguali, da un capo all'altro 
della penisola, e siamo andati sempre innanzi sulle stampelle 
della retorica e al suono dei grandi nomi, proclamando che noi 
dovevamo essere tutti governati ad un modo, italiani della 
Sicilia e del Veneto, del Piemonte e della Calabria.</p>
<p>E quando - dapprima - qualche voce isolata di 
osservatori indipendenti osò ammonire: "Badate, noi siamo 
diversi per razza, per storia, per abitudini, e bisogna quindi 
piuttosto che imporre a forza un'unificazione formale, 
preparare a poco a poco un'unificazione sincera e reale", i più 
copersero quelle voci isolate sotto il clangore degli squilli della 
loro retorica patriottica; e quando più tardi quelle voci 
s'alzarono più forti e più numerose e non fu possibile ridurle al 
silenzio, si disse da molti che esse erano l'opera di scuole 
scientifiche superficiali e paradossali, o di uomini e di partiti 
che volevano minare l'unità politica del nostro paese.</p>
<p>Invece - prescindendo dal modo e dalla forma con cui 
certe verità si dovevano e si debbono dire - io credo ed affermo 
che il pericolo vero per l'unità della nostra patria, non istà nel 
riconoscere apertamente ch'essa è formata di regioni 
che hanno idee, sentimenti e bisogni diversi, ma consiste 
nell'ostinarsi a negare questa differenza, e nel voler quindi 
educare e governare tutti gli italiani in un modo identico, 
costringendoli amministrativamente e legislativamente in un 
letto di Procuste, che fa sorgere gli urli della protesta, e fa 
deviare patologicamente quello spirito regionale che - se fosse 
rispettato nei suoi giusti limiti - sarebbe ancor oggi, come fu 
all'epoca dei Comuni, la fortuna d'Italia.</p>
<p>È questa manìa di un'eguaglianza e di una uniformità 
impossibili e innaturali, che ci ha impedito di formare 
un'anima collettiva veramente degna di noi, specchio fedele di 
quello che siamo e di quanto valiamo. Perduti nel pregiudizio 
che base necessaria dell'unità politica sia l'uniformità sociale, 
noi abbiamo lavorato inutilmente - colle leggi e colle frasi - a 
creare un tipo unico di italiano che non esiste e non può 
esistere; e non ci siamo accorti che il nostro dovere di cittadini 
e di uomini sinceri era invece di lavorare - con un prudente 
sistema di federalismo amministrativo - allo sviluppo 
autonomo dei vari tipi di italiani, i quali, tutti insieme, 
avrebbero cooperato a formare dell'Italia, non un organismo 
rigidamente monotono, ma un organismo sciolto, libero, snello, 
che nella stessa diversità delle indoli ond'era composto, 
avrebbe trovato la ragione della sua bellezza e della sua forza.</p>
<p>Giacché - ed è questa davvero un'opera di sano 
patriottismo - se noi non dobbiamo tacere che alcune nostre 
regioni sono ancora indietro sulla via del progresso e della 
moralità, noi non dobbiamo nemmeno tacere che ciò dipende 
da una minoranza che ancora le domina medioevalmente e che 
politicamente le sfrutta: l'anima vera di quelle luminose regioni 
è un tesoro nascosto di qualità morali e di genialità 
intellettuale che non attende se non un aiuto fraterno per 
esplicarsi libera al sole e scuotere il giogo dei pochi furbi che la 
fanno apparire diversa da quella che è realmente.</p>
<p>E questo aiuto fraterno si riassume anzitutto e sopratutto 
in un'opera di sincerità.</p>
<p>Noi dobbiamo lasciare ai paladini della maffia e della 
camorra, a coloro che ingenuamente o gesuiticamente credono 
si possa uccidere un male negandolo, o cancellare una macchia 
coprendola, il bugiardo sistema di proclamarsi tutti eguali e 
tutti arrivati a un identico grado di civiltà: noi dobbiamo 
inaugurare arditamente il sistema della verità che, svelando, per 
guarirli, le colpe e i difetti, che sono di pochi, scopra e sviluppi 
anche le doti e le qualità ignorate, che per fortuna sono di 
molti.</p>
<p>Così - e non altrimenti - potrà formarsi la genuina anima 
nostra: così l'Italia potrà essere nel suo insieme all'altezza 
morale e intellettuale delle regioni che la compongono, e 
apparire dinanzi agli stranieri come la risultante armonica in 
cui si fondono le diverse e mirabili energie del popolo più 
riccamente dotato dalla natura.</p>
<p>Un bagno di sincerità: ecco ciò di cui ha bisogno la 
patria nostra. La debolezza dell'Italia è tutta nelle menzogne di 
cui s'è nutrita dal '70 in poi.</p>
<p>E se la menzogna più grande è quella di cui ho parlato 
finora, altre ve ne sono - meno gravi forse politicamente - ma 
altrettanto pericolose dal punto di vista sociale.</p>
<p>Noi ci dibattiamo fra due teorie, egualmente esagerate e 
bugiarde, che si contraddicono nei termini stessi con cui 
vengono esposte. Per alcuni, noi siamo un popolo 
<hi rend="italic">giovine</hi>; per altri, noi siamo addirittura un popolo 
<hi rend="italic">decrepito</hi>. Vi son quelli che con implacabile scetticismo 
fanno udire il lugubre rintocco delle campane a morto della 
razza latina; e vi son quelli che con troppo patriottico orgoglio 
suonano la fanfara d'un rinnovamento della stirpe italiana. 
Costoro s'empion la bocca, e vorrebbero intronar le orecchie 
degli altri, col ricordo delle nostre glorie passate: quelli invece 
traggono eccessive conseguenze da alcuni fenomeni di 
innegabile degenerazione, e come medici troppo frettolosi 
predicono la morte d'un organismo basandosi soltanto su 
sintomi passeggieri e superficiali.</p>
<p>Gli uni e gli altri - secondo me - hanno torto. Noi non 
dobbiamo essere né troppo vani e ottimisti, né troppo 
pessimisti e modesti.</p>
<p>Noi non dobbiamo far nostra la sciocca psicologia del 
nobile moderno, il quale s'illude che basti il suo blasone a 
renderlo rispettato e temuto, e s'adagia nella contemplazione 
dei meriti dei suoi avi, senza sentire il bisogno e il dovere di 
rendersi degno di loro, ma noi non dobbiamo neppure avvilirci 
nella teoria snervante di coloro che, proclamandoci un popolo 
vecchio, ci dannano a una decadenza fatale. In questi ultimi 
tempi si è troppo abusato di similitudini nel campo sociologico, 
e troppo spesso si è voluta paragonare la vita di un popolo a 
quella di un individuo. Le nazioni non possono essere in tutto 
paragonate agli organismi individuali, giacché mentre per 
questi il corso della vita è inesorabilmente tracciato dalle leggi 
di natura, e dopo un periodo di gioventù in cui l'uomo ardisce e 
promette, v'è un periodo di virilità in cui agisce e mantiene, e 
un periodo di senilità in cui decade e che prelude alla morte, - 
per quelle collettività che si chiamano nazioni, può verificarsi 
invece o il miracolo dell'immortalità o almeno quello della 
resurrezione. Vale a dire che nazioni anche vecchissime 
possono o continuare a vivere prospere e rigogliose, o, 
dopo un periodo di decadimento e di morte apparente, rifiorire 
e risorgere agli splendori d'un tempo.</p>
<p>Tale fu, nella storia, il destino felice di alcuni popoli; 
tale può essere - io lo spero e lo auguro - anche il destino del 
nostro popolo. L'Italia ha troppe volte mostrato di possedere la 
misteriosa virtù di alternare periodi di gloria e di potenza con 
periodi di silenzio e di miseria, come certi terreni alternano 
anni di fecondità con anni di sterilità, per non legittimare la 
speranza che ancora una volta si riproduca il miracolo 
confortante!</p>
<p>Ma l'attuazione di questo miracolo noi non dobbiamo 
attenderla soltanto dal nostro passato, quasi questo fosse una 
fiamma eterna che ci deve riscaldare ed illuminare 
perennemente nei secoli, noi dobbiamo volerla e meritarla colle 
nostre attuali energie.</p>
<p>E invece di cullarci in un orgoglio che confina colla 
vanità, o rinchiuderci in una modesta rassegnazione che 
confina con un'umiltà suicida, noi dobbiamo svegliare in noi 
una serena e ferma fiducia in noi stessi, e non soltanto spazzar 
via le menzogne che ci degradano e i pregiudizi che ci 
indeboliscono, ma sopratutto svecchiare la nostra educazione e 
la nostra istruzione, le quali sono - anche esse - non ultime 
cause di quella atonia della nostra anima collettiva che ci fa 
apparire minori di quello che siamo.</p>
<p>Le razze anglo-sassoni sono attualmente superiori alle 
razze latine, non solo e non tanto perché, in confronto a noi, 
sono razze <hi rend="italic">giovani</hi>, quanto e sopratutto perché esse 
hanno sistemi d'educazione <hi rend="italic">giovani</hi>, mentre noi li 
abbiamo vecchissimi, e perché si preoccupano di formare e di 
agguerrire l'uomo per le lotte della vita moderna, piuttosto che 
di imbottirlo di cognizioni sul mondo antico.</p>
<p>Senza essere esagerati, io credo che il nostro 
sistema d'educazione classica si può riassumere così: in un atto 
di fede davanti l'infallibilità d'un maestro o d'una teoria, e in 
un continuo atto d'adorazione verso il nostro passato, che ci è 
imposto come un esempio immutabile e insuperabile.</p>
<p>Infatti, prima e più che insegnare le cose necessarie alla 
vita, nelle nostre scuole si insegna, esaltandola, la storia antica, 
la quale non è se non il trionfo della forza brutale: - e lo strano 
è che noi siamo pronti a meravigliarci e a inorridire davanti a 
un delitto politico moderno, mentre non facciamo altro che 
lodare i delitti politici del passato, e mentre la nostra 
educazione non è che una glorificazione continua della 
violenza!</p>
<p>Nelle nostre scuole, invece di formar degli uomini, si 
forman degli eruditi: invece di preparare i giovani alle 
difficoltà della lotta per la esistenza, si preparano soltanto alle 
carriere burocratiche: invece di sviluppare l'iniziativa 
individuale, si cerca di spegnere sotto un livello mediocre ogni 
lampo di originalità. In una parola, nelle scuole dove si 
dovrebbe aver di mira lo sviluppo delle più alte facoltà umane, 
non si tende invece che a un unico ideale, molto prossimo, il 
diploma.</p>
<p>E lo Stato che fabbrica, a colpi di manuale, tutti questi 
laureati, non può utilizzarne che una parte e lascia perciò senza 
impiego tutti gli altri. Esso deve quindi rassegnarsi a nutrire i 
primi e ad aver per nemici i secondi, deve rassegnarsi cioè a 
creare due categorie di individui: quelli che avendo assediato le 
carriere, hanno potuto ottenere un posto, e quelli che pur 
avendo messo l'assedio sono rimasti al di fuori della fortezza 
burocratica. I primi costituiscono una folla schiava del 
Governo, sempre pronta a sostenerlo per paura di perdere il 
loro impiego e per inconscia difesa di classe; i secondi 
costituiscono una folla ribelle al Governo, sempre 
pronta a combatterne e a intralciarne le iniziative; - e la 
cosiddetta opinione pubblica non è spesso che la risultante di 
queste due strane correnti che portano nei giudizi, non le idee e 
i sentimenti veri del popolo, ma o gli egoismi d'una folla che 
ha troppo mangiato, o le rappresaglie d'una folla che ha fame.</p>
<p>Tale è - per disgrazia - la condizione di una gran parte 
delle folle latine e specialmente italiane, perché la nostra 
gioventù intellettuale è resa precocemente vecchia dai nostri 
sistemi d'educazione.</p>
<p>L'idea di farsi un posto al sole e di essere utili al proprio 
paese al di fuori dell'ingranaggio della burocrazia o 
dell'ambiente parlamentare, è un'idea quasi ignota alla 
maggioranza dei giovani cervelli italiani. E ciò, non tanto per 
un abbassamento intellettuale, quanto per una organica sfiducia 
in sé stessi, per la quale anche i giovani si credono e si sentono 
vecchi, e come i vecchi hanno bisogno per camminare di 
appoggiarsi al bastone del Governo o del favoritismo politico.</p>
<p>Qual differenza con altri popoli, dove, - come per 
esempio nell'America del Nord - tanto gli impieghi governativi 
come i posti di deputati non sono ambiti dai giovani, sono anzi 
lasciati a coloro che non hanno fatto in altro modo carriera!</p>
<p>Là non si crede che un Governo ed un popolo sieno tutti 
ed unicamente nella burocrazia e nel Parlamento! Là si sente 
che le energie individuali e collettive del paese sono fuori da 
quelle due istituzioni che da noi invece le atrofizzano: i 
cittadini hanno, cioè, fiducia in sé stessi, hanno, dirò meglio, 
coscienza di sé stessi, e sanno quindi che i funzionarî non 
sono altro che dei servitori della nazione, e i deputati dei 
mandatari - non dei despoti - dell'opinione pubblica. La 
nazione vera è nei suoi cittadini indipendenti, che 
indipendentemente lavorano, pensano e parlano.</p>
<p>Ebbene: noi dovremmo imitare questo tipo 
d'educazione, e invece di tendere, nelle nostre scuole, 
all'uniformità grigia, alla beata mediocrità, alla formazione del 
gregge docile che seguirà senza ribellioni il pastore, noi 
dovremmo tendere alla individualità insofferente, ma 
promettitrice di feconde energie, alla formazione di un popolo 
libero e sciolto che non s'acqueti negli stagni degli impieghi, 
ma navighi ardito il mare tempestoso dell'esistenza.</p>
<p>Se noi sapremo compiere anche la parziale 
trasformazione della nostra educazione classica in una 
istruzione professionale, che riconduca una parte della gioventù 
ai campi, alle officine, ai commerci piuttosto che farla 
ammuffir negli uffici, e dia ad essa più che l'erudizione di ciò 
che è vecchio, il senso pratico della vita moderna, e, più che 
l'ammirazione per l'ingegno, l'ammirazione per l'attività e per 
il carattere, noi formeremo allora veramente un'anima 
collettiva degna della potenza che ormai il progresso le ha 
riconosciuto.</p>
<p>Il problema, il pericolo, il bisogno del momento presente 
consistono appunto in quest'opera di educazione delle masse: e 
ne è prova il fatto che là dove le folle rimasero ancor vittime 
della incoscienza e dell'ignoranza secolare, incancrenite nei 
vecchi sistemi di una vecchia educazione, diedero al mondo 
spettacolo triste di ingiustizie e di violenze collettive, - e là 
invece dove poterono sollevarsi alla visione serena dei loro 
diritti, guardare con anima aperta e illuminata il loro destino, 
diedero un grande magnifico impulso alla formazione di una 
rinnovata coscienza sociale, - quasi bagliore lontano d'una vera 
giustizia che scenderà con luce calma e ferma a sostituire la 
ipocrita giustizia del tempo nostro.</p>
<p>Guardiamoci attorno: e confessiamo che se un'opera di 
moralità fu compiuta, rivelando colpe finora 
prudentemente nascoste, se un'opera di equità fu 
tentata, elevando il lavoro alla dignità e alla considerazione che 
merita, lo si deve, non tanto a questo o a quell'individuo, 
quanto allo sviluppo lento, continuo, grandioso dell'anima 
collettiva, cui finalmente si osò e si volle far sentire la sua 
potenza legittima, e che agisce ora come fiamma purificatrice 
di altruismo ad oscurare e disperdere l'egoismo individualista 
da cui eravamo dominati finora.</p>
<p>Né si dica che è la semplice forza numerica che ora 
appare d'un tratto, e che soverchia brutalmente ogni altra forza, 
poiché le furon tolti o allentati i freni che la tenevano 
paurosamente silenziosa.</p>
<p>Ciò che oggi impone, fa pensare e per fortuna fa anche 
provvedere, non è la forza bruta della folla, la quale ha sempre 
esistito, ma è la coscienza nuova sviluppatasi nella folla, 
coscienza nutrita di verità e di modernità. Oggi noi non 
abbiamo dinanzi a noi, come una volta, degli automi che 
lavorano e soffrono e sono temibili soltanto per il loro numero; 
noi abbiamo innanzi a noi degli organismi coscienti che sanno 
il prezzo del loro lavoro e che si sono formati un'anima 
collettiva la quale giovanilmente fronteggia la nostra ancor 
vecchia e chiedono a noi economicamente quel che noi 
chiedemmo politicamente, or è un secolo, ad altre classi sociali.</p>
<p>Due artisti, i fratelli Goncourt, lanciavano, più di 
cinquant'anni fa, uno di quei paradossi letterarî che la storia 
s'incarica di tramutare, almeno parzialmente, in realtà positiva. 
"Ogni quattro o cinquecento anni - essi dicevano - la barbarie è 
necessaria per rivivificare il mondo. Una volta in Europa, 
quando una vecchia popolazione d'una amabile 
contrada era diventata anemica, le cadevano addosso dal nord 
dei colossi di sei piedi che rifacevano la razza. Adesso che 
l'Europa non ha più selvaggi, sono gli operai che faranno quel 
lavoro fra una cinquantina d'anni e ciò si chiamerà la 
rivoluzione sociale".</p>
<p>Io non ho citato questo brano per il suo contenuto 
politico: - non voglio occuparmi di politica e ad ogni modo 
dichiaro che sono ottimista ed evoluzionista e non credo ai 
funebri minacciatori di cataclismi! - ho citato questo brano per 
il suo contenuto psicologico e morale.</p>
<p>Ed io penso sia vero, fortunatamente vero, che una 
grande rivoluzione morale si sta compiendo in noi per 
l'avvento e l'elevazione del popolo, per lo svolgersi ed il 
fiorire di un'anima collettiva cui si aveva negato finora la luce 
e la vita.</p>
<p>Da troppo tempo noi eravamo polarizzati nella illusione 
che tutto quanto di bello e di grande era al mondo fosse il dono 
di qualche mostruoso cervello individuale: da troppo tempo noi 
ci curvavamo dinanzi al novissimo despotismo delle supreme 
facoltà individuali. E l'adorazione per l'uomo d'ingegno era 
tanta, che gli si perdonava assai più facilmente che agli altri le 
immoralità e persino i delitti che commetteva. Se era un artista 
lo si onorava, anche se la sua arte era degenerata e sovvertiva i 
principî della morale: se era un uomo politico, lo si lasciava 
libero anche se rubava.</p>
<p>Orbene, l'anima collettiva è sorta a ribellarsi, e a farci 
ribellare, contro questa teoria superba ed aristocratica: e non 
soltanto ci ha insegnato, più che l'ammirazione per qualche 
cervello superiore, l'amore vivo e fraterno per la folla degli 
umili; ma ci ha rivelato altresì che se i progressi intellettuali 
sono innegabilmente dovuti al genio di qualche individuo, i 
progressi morali sono dovuti sempre all'opera oscura 
della collettività, cui non sorride speranza di gloria, ma verso 
cui deve scendere - più giusta e più grande - la nostra 
riconoscenza.</p>
<p>Avviene - per le conquiste morali della folla - ciò che 
avviene nell'arte per le maggiori e più mirabili opere 
architettoniche. Come, dinanzi alla nera cattedrale di Colonia o 
dinanzi alla candida meraviglia del Duomo di Milano, si 
dimentica il nome di chi le ideò e di coloro che ne diressero ed 
eseguirono il lavoro, e solo rimane viva l'ammirazione per il 
sentimento religioso che ne fu l'ispirazione anonima e 
collettiva, così, dinanzi al progresso morale cui il nostro secolo 
assiste e che fa suo dogma di dare il benessere, l'educazione e 
il potere al maggior numero possibile d'individui, anziché 
riserbarli a caste privilegiate, noi dobbiamo dimenticare il 
nome degli apostoli che quel progresso diressero e 
fecondarono, e dare il dovuto merito alla grande anima 
collettiva del popolo che di quel progresso fu l'origine e 
l'istigatrice maggiore.</p>
<p>Suprema opera di giustizia, codesta, perché riconduce 
alla sua vera causa ciò che noi credevamo merito di pochi, - 
suprema opera di modestia, perché piega i nostri orgogli 
individuali dinanzi all'azione oscura della folla, e - come una 
religione più umana - ci umilia tutti dinanzi alla misteriosa 
divinità dell'anima collettiva.</p></div1>
<div1 type="capitolo"><head>CAPITOLO SECONDO</head>
<argument><p>L'arte e la folla</p></argument>
<p>L'<hi rend="italic">arte</hi> e la <hi rend="italic">folla</hi> sono due nomi che ai più 
debbono sembrare contradditorî e inassociabili, giacché 
mentre l'uno rappresenta l'aristocrazia del pensiero, l'altro non 
significa che la volgarità del numero.</p>
<p>Può la folla intendere l'arte e giudicarla? È il suo 
plebiscito una di quelle sentenze contro cui non è ammesso 
l'appello, e che <foreign lang="lat">pro veritate habentur</foreign>? O 
viceversa, come pretendono molti, l'arte che piace alla folla 
non è arte o, tutt'al più, non è che una forma di arte inferiore?</p>
<p>Ecco il problema non del tutto nuovo, ma che alcuni 
studî recenti hanno rimesso alla moda; problema interessante 
e importante, non solo per le soluzioni che può avere, ma 
altresì e sopratutto per le analisi psicologiche che, per 
risolverlo, rende necessarie. È la psicologia collettiva, questo 
mare immenso, profondo e misterioso, che occorre sondare per 
scoprire, non la ragione intima ed ultima che è inafferrabile, ma 
almeno alcune cause dei suoi flussi e riflussi, delle sue calme e 
delle sue tempeste improvvise.</p>
<div2 type="paragrafo"><head>I.</head>
<p>Sorridono alcuni dell'ufficio moralizzatore che il 
Guyau prima e il Tolstoi poi attribuirono all'arte, e non 
ammettono ch'essa possa avere di mira il miglioramento 
progressivo dell'umanità, seguendo volta a volta le riforme che 
spuntano nell'ambiente sociale. Negan costoro che vi sia 
un'arte conservatrice ed una rivoluzionaria, un'arte realista ed 
una repubblicana, un'arte militarista ed una antiguerresca, 
perché - essi dicono - tutti questi e molti altri piccoli fenomeni 
dell'anima contemporanea sono dall'arte vera guardati dall'alto 
e spesse volte trattati con disprezzo.</p>
<p>Può darsi. Io non mi arrogo il diritto di definir l'arte 
<hi rend="italic">vera</hi> e umilmente confesso di ignorare chi abbia la 
privativa di questa definizione. Ma sento che l'arte riflette 
come uno specchio le correnti religiose, politiche, scientifiche 
che attraversano la psiche umana, e quindi affermo - con la 
modestia doverosa in un profano - che l'arte segue in questo 
senso i pensieri e i sentimenti diffusi nell'anima collettiva e, 
quasi direi, si nutre di essi. L'arte rappresenta tra i fenomeni 
umani quello che la sensitiva rappresenta tra gli organismi 
vegetali. Essa avverte, con una straordinaria dote di percezione 
che nessun altro ha e che pare prescienza, tutto ciò che avviene 
intorno a lei, e o reagisce ai fenomeni del mondo esteriore o li 
assorbe, ma sempre li riassume con una limpida evidenza 
sintetica.</p>
<p>Prova ne sia il problema che oggi ritorna ad occupare lo 
spirito umano e che io ho posto a tema di questo studio. Questa 
ricerca dei rapporti tra l'arte e la folla, questo chiederci se l'una 
possa essere giudicata dall'altra, che cosa è, se non la forma 
artistica sotto cui si manifesta il gran dissidio fra 
individualismo e socialismo che turba la coscienza 
contemporanea? In questa sdegnosa superbia dell'artista 
creatore che nega alla folla il diritto di consacrarlo alla fama o 
all'oblio, non vediam noi risorgere e scolpirsi il duello eterno 
fra l'individuo e la società, non sentiamo noi agitarsi il grande 
dubbio - nelle cui nebbie il secolo sorge - se sia cioè il 
progresso un merito esclusivo di alcuni individui geniali che 
trascinaron dietro le folle come i pastori le pecore, o non 
piuttosto la meravigliosa opera incosciente di tutti, una specie 
di immensa piramide cui ogni uomo che visse portò la sua 
pietra?</p>
<p>Abbiamo dunque di fronte, nel campo nell'arte, come in 
quello della politica, due partiti opposti ed irriducibili: l'uno 
esalta la folla, l'altro la spregia; l'uno la crede degna d'esser 
giudice d'ogni opera individuale e quindi anche di governare, 
l'altro le nega ogni capacità intellettiva, e la vorrebbe quindi 
non giudice e despota, ma ancella e schiava, dominata sempre 
ed in tutto da uno o da pochi.</p>
<p>In politica, il partito che spregia la folla è ristretto ormai 
in assai brevi confini: la tesi superba ed egoista è ormai 
difficile ad essere sostenuta nella sua rigida purezza, perché 
urta contro uno stato di fatto che non si può mutare: il diritto di 
voto. Bisogna aggiungere inoltre che la politica, essendo il 
fenomeno sociale in cui la sincerità e la franchezza sono più 
scarse, non permette quella divisione netta e leale di partiti che 
altrove esiste, e si manifesta piuttosto con gradazioni indecise, 
che non con colori risolutamente spiccati. È raro infatti trovare 
nella politica un individualista ad oltranza, cioè un dispotico: 
come è raro trovare un socialista ad oltranza, cioè un uomo che 
neghi ogni e qualsiasi influenza o diritto all'individuo isolato: 
entrambi sono intimamente rosi da una contraddizione 
facile ad essere messa a nudo, quantunque non confessata: 
l'individualista cercherà quell'adesione e quel successo nel 
pubblico, ch'egli a parole disprezza; e il socialista lotterà per 
quel sentimento egoistico di sopravvanzare gli altri e di 
accumulare per sé, che teoricamente condanna.</p>
<p>In arte, il partito che spregia la folla è più numeroso. 
Senza accennare alla falange estrema dei sostenitori della teoria 
del superuomo, sono innegabilmente molti coloro che rifiutano 
alla moltitudine il diritto di giudicare una qualunque 
manifestazione artistica, e lo accordano tutt'al più soltanto a un 
cenacolo di competenti che vanno sotto il nome di critici. 
Anche qui si riproduce il fenomeno contradditorio per il quale 
codesti aristocratici del pensiero non sono poi troppo 
malcontenti se la turba li colma di elogi e di applausi; ma, pur 
beandosi dell'aura popolare che li accarezza, essi non cessano 
di disprezzarla, e quando quell'aura è loro contraria anziché 
favorevole, non se ne sgomentano, ma ne sorridono dall'alto 
della loro incontestabile superiorità. Dall'antico oratore greco 
che, quando la folla lo applaudiva, si interrompeva per chiedere 
ironicamente: <hi rend="italic">mi applaudono? ho dunque detto una 
sciocchezza?</hi> fino al genio italianamente moderno di Arrigo 
Boito che, nella memorabile sera della prima rappresentazione 
del <title>Mefistolele</title>, impassibile sul suo scanno di direttore 
d'orchestra, rispondeva ai fischi del pubblico, dicendo 
sorridente ai vicini: <hi rend="italic">che onore mi fanno!</hi>, - questo 
supremo disprezzo dell'individuo-artista verso la folla-beota è 
uno dei fenomeni più comuni.</p>
<p>Ma è altresì sempre un fenomeno logico e giusto? Ecco 
finalmente e veramente il problema.</p></div2>
<div2 type="paragrafo"><head>II.</head>
<p>Si è detto da alcuni e si ripete ormai 
quotidianamente da tutti, che la folla è moralmente e 
intellettualmente inferiore all'individuo. Chi scrive cooperò, 
anzi fu il primo, a mettere in luce questa verità, ed ebbe il 
piacere di veder riprodotte spesso le proprie idee. Soltanto, 
questi riproduttori, o inconscientemente per miopia, o 
coscientemente per spirito di parte, hanno dimenticato che se io 
avevo formulato una legge, ne avevo anche constatate le non 
rare eccezioni.</p>
<p>Eccezioni morali, anzitutto.</p>
<p>La folla è senza dubbio un terreno in cui il microbo del 
male si sviluppa assai facilmente, e in cui viceversa il microbo 
del bene quasi sempre muore, non trovandovi le condizioni di 
vita. Da una folla voi temete sempre, sperate di rado: tutti 
sentono e tutti sanno, pur troppo, per esperienza, che l'esempio 
di un malfattore o di un pazzo può trascinare la folla al delitto: 
ben pochi credono, e raro avviene, che la voce d'un 
pacificatore possa indurre la folla alla calma. L'opera della 
folla fu nella storia più un'opera di odio e di distruzione che 
non di creazione e d'amore, perché la folla, organismo 
incosciente e impulsivo, fatalmente agisce più cogli istinti del 
selvaggio e del bruto che non con quelli dell'uomo civile.</p>
<p>Ma non si può negare che talvolta la moltitudine arriva 
ad altezze psicologiche che l'uomo isolato non saprebbe 
raggiungere, o manifesta una generosità così sublime che 
nessun individuo potrebbe spiegare. "Quando il più grande 
degli oratori riuscì a convincere gli Ateniesi che l'uomo il 
quale aveva attirato su di essi dei disastri irreparabili 
persuadendoli ad armarsi contro Filippo, meritava non pene ma 
corone di lauro; quando egli si gloriò d'aver salvato a 
Maratona l'onore del suo paese, e persuase a dei bottegai e a 
degli artigiani che l'onore doveva esser loro più caro della vita, 
si assistè quel giorno al più bel trionfo che la parola umana 
abbia mai riportato, e il popolo ateniese provò che una 
moltitudine non è sempre mediocre e che le grandi ispirazioni 
sanno trovar qualche volta la strada per penetrare nella sua 
anima. Ogni cittadino, forse, isolatamente, avrebbe resistito 
all'eloquenza di Demostene, ma egli parlava a una folla, e la 
folla si è arresa"<note place="foot"><p>
V. CHERBULIEZ, <title lang="fra">La théorie d'un positiviste 
italien sur la foule criminelle</title>, nella "<foreign lang="fra">Revue des 
deux mondes</foreign>", 15 dic. 1892.</p></note>.</p>
<p>Così nella celebre notte del 4 agosto, l'assemblea di 
Francia, facendo getto dei suoi diritti ereditari, ha dato prova 
d'un altruismo collettivo, il cui equivalente invano si 
cercherebbe nella storia degli altruismi individuali.</p>
<p>Così, la folla briaca dei parigini, all'epoca della 
rivoluzione, ebbe dei lampi di dolcezza sentimentale in mezzo 
all'oscura bufera della sua ferocia bestiale. Quando Sombreuil, 
condannato a morte, apparve tra la fila delle baionette, e sua 
figlia gli si allacciò al collo, scongiurando gli assassini di 
risparmiarlo, o di uccidere anche lei insieme a lui, un grido di 
grazia s'elevò tra la moltitudine. E si accordò alla figlia la vita 
del padre, al patto orribile ch'ella immergesse le labbra in una 
tazza piena del sangue di aristocratici. La figlia prese il 
bicchiere con mano ferma e lo vuotò alla salute del padre suo. 
Il gesto supremo operò il miracolo. Vi sono delle sorprese della 
natura anche nel delitto; vi sono delle imprevedibili rivoluzioni 
negli abissi del cuore umano. Quei mostri, ancor tinti di 
sangue, portarono in trionfo Sombreuil e sua figlia fino 
al loro palazzo e giurarono di difenderli contro ogni 
nemico<note place="foot"><p>
LAMARTINE, <title lang="fra">Histoire des Girondins</title>, t. 
III, liv. XXV, p. 254.</p></note>.</p>
<p>Così - per passare dalle tragedie vere e vissute a quelle 
false e rappresentate - non si può negare che nelle società più 
equivoche, nelle masse composte dei peggiori elementi, c'è un 
sentimento collettivo di onestà e di giustizia che vince l'istinto 
individuale più perverso. Ricordo di aver letto l'indignazione 
che invase una platea di forzati a una rappresentazione 
concessa loro dalla Direzione del penitenziario, quando il 
traditore Golo fa uccidere da due sicari la pia e virtuosa 
Genoveffa di Brabante col suo bambino.</p>
<p>Non c'è quindi alcun dubbio che pur dovendo affermare 
in generale che la folla è moralmente peggiore dell'individuo, 
bisogna anche riconoscere che talvolta essa lo supera 
nell'esplicazione delle più alte facoltà dell'anima umana. La 
folla, come la donna, ha una psicologia <hi rend="italic">estrema</hi>, capace 
solo di eccessi, mirabile alle volte di abnegazione, spaventosa 
spesso di ferocia, mai o quasi mai mediocre e misurata nei suoi 
sentimenti.</p>
<p>Orbene: potremo noi dire che la folla ha - anche, nel 
campo intellettuale - questo carattere estremo e contradditorio; 
potremo noi dire che la sua intelligenza, come la sua 
psicologia, conosce altezze di vette o profondità di abissi ignoti 
all'individuo isolato?</p>
<p>Qui il problema si fa più complesso e difficile.</p>
<p>A tutta prima sembra che la legge da me formulata e 
secondo la quale il prodotto intellettuale d'una collettività è 
sempre inferiore a quello che avrebbe dato ciascuno degli 
individui che la compongono, non soffra eccezioni. Dodici 
uomini di buon senso, riuniti insieme per formare un 
giurì, emanano spesso verdetti che non hanno senso comune. 
Dieci o venti artisti o scienziati riuniti insieme per formare una 
Commissione emanano spesso decisioni contrarie ai più 
elementari principî della scienza e dell'arte. Centinaia di 
uomini di ingegno riuniti insieme per formare un Parlamento si 
comportano collettivamente in modo da offrire spesso materia 
al disprezzo o al sorriso più che al rispetto. La compagnia 
insomma, indebolisce - riguardo al risultato complessivo - così 
la forza dell'ingegno, come quella dei sentimenti buoni e 
pietosi. Con questa aggravante però, a sfavore del prodotto 
intellettuale: che mentre la compagnia, se generalmente 
abbassa il livello morale degli individui può talvolta, come 
vedemmo, per eccezione innalzarlo, non può <hi rend="italic">mai</hi> 
innalzarne il livello intellettuale. La collettività cioè può essere 
qualche volta geniale dal punto di vista del sentimento; non 
può mai esserlo dal punto di vista del pensiero. Vi sono infatti 
degli eroismi collettivi ma non vi sono dei capolavori collettivi. 
La folla può arrivare alle manifestazioni supreme della virtù, 
ma non può raggiungere le manifestazioni supreme 
dell'intelligenza creatrice. Noi non troviamo in nessuna storia 
politica, scientifica, letteraria, l'esempio d'una folla che abbia 
avuto - essa sola, in un dato momento, e senza che alcuno 
gliela suggerisse - un'idea geniale. Chi potrebbe citare un 
Consiglio di guerra donde sia uscito un piano di battaglia 
paragonabile a quelli di Napoleone? Chi potrebbe citare un 
Consiglio di ministri donde sia uscita una di quelle riforme 
politiche che fanno la gloria di un'epoca e che rendono celebri 
i nomi di un Machiavelli, di un Richelieu e di un Bismarck? 
Chi potrebbe citare un Congresso di scienziati donde sia uscita 
una di quelle scoperte che mutano il mondo e che 
rendono immortali un Laplace o un Galileo<note place="foot"><p>
Vedi G. TARDE, <title lang="fra">Essais et mélanges 
sociologiques</title>.</p></note>?</p>
<p>Ecco dunque perché i nemici della folla possono basare 
su innegabili ragioni scientifiche il loro disprezzo verso la 
moltitudine. Questa non è soltanto composta generalmente di 
ignoranti e di incompetenti, ma anche quando è formata da 
dotti e da competenti, il suo prodotto intellettuale non 
rappresenta che il prodotto numerico della mediocrità. Il fuoco 
sacro del pensiero di genio non è mai uscito dall'anima 
collettiva: è il dono esclusivo del cervello individuale.</p></div2>
<div2 type="paragrafo"><head>III.</head>
<p>A questo punto però s'impone un'osservazione di 
grandissima importanza che i più hanno trascurato. Tutto ciò 
che noi abbiamo detto intorno alla folla, si riferisce soltanto al 
suo modo di pensare e d'agire considerato dal punto di vista 
<hi rend="italic">statico</hi>. Quando cioè noi constatiamo che gli uomini 
riuniti valgono sempre intellettualmente meno dell'uomo 
isolato, intendiamo di applicare questo principio unicamente a 
quelle collettività che si formano più o meno improvvisamente 
e sporadicamente in un dato momento, quali sono appunto: 
<hi rend="italic">le moltitudini di piazza</hi>, <hi rend="italic">i pubblici dei teatri</hi>, <hi rend="italic">i 
giurì</hi>, <hi rend="italic">le Commissioni</hi>, <hi rend="italic">i Parlamenti</hi>, ecc.; non 
intendiamo certo - e sarebbe assurdo - di applicare questo 
stesso principio alla folla considerata dal punto di vista 
dinamico, a tutta cioè la società umana nel suo sviluppo 
storico.</p>
<p>È necessario dunque fissare ben chiaramente questa 
distinzione che per non essere stata compresa dai più, 
ha dato luogo a moltissimi equivoci: altra cosa è la psicologia 
della folla quand'essa agisce quasi per improvvisazione in un 
dato e breve momento, altra cosa è la psicologia della folla 
quand'essa agisce lentamente nel corso dei secoli. Nel primo 
caso, le sue manifestazioni sono sempre inferiori a quelle 
dell'individuo: nel secondo caso invece, non solo non sono 
sempre inferiori, ma talvolta sono superiori.</p>
<p>Se infatti non esistono capolavori collettivi sbocciati 
quasi per miracolo tutto a un tratto da un'assemblea di uomini, 
esistono però delle meravigliose opere create a poco a poco 
coll'aiuto del tempo dalla folla alle quali si cercherebbe invano 
di imporre il suggello d'un genio unico. Le tele, le statue, i 
poemi, alcune scoperte scientifiche, possono e debbono 
individualizzarsi in un nome: Raffaello o Van Dyck, Dante o 
Shakespeare, Fidia o Michelangelo, Keplero o Newton. Ma 
certe creazioni complesse e nondimeno d'una immensa 
importanza - come per esempio la lingua e la scrittura - non 
possono aver avuto un autore unico. Esse sono il risultato del 
lavoro di milioni di uomini, e nessuno avrebbe potuto 
compierle da solo, perché sorpassano il genio e la vita di 
qualsiasi individuo. Esse sono un'opera collettiva, fluttuante e 
inafferrabile come l'acqua d'un fiume, e come questa eterna e 
formata da un infinito numero di piccoli ruscelli sconosciuti, 
che pur tuttavia producono, tutti insieme, un effetto colossale. 
È la folla che ha saputo elevare le prime forme mimiche e 
imitative della voce umana fino alla nostra straordinaria 
ricchezza di espressione; è la folla che, senza avere il sorriso 
della gloria, concesso solo al genio individuale, ha saputo da 
pochi vocaboli delle lingue primitive far uscire quel 
monumento che è l'ultimo dizionario di Fluegel, contenente 
94 mila parole. È la folla che, passando dalla 
scrittura pictografica alla scrittura fonetica e alfabetica ci ha 
permesso di scolpire e di dipingere con le gradazioni più sottili 
i nostri sentimenti e i nostri pensieri e di trasmetterli alla 
posteriorità con un'esattezza che vince quella della 
fotografia<note place="foot"><p>
Vedi in proposito gli studi pregevolissimi di PASQUALE 
ROSSI: <title>Psicologia collettiva</title> e <title>L'animo della 
folla</title>.</p></note>.</p>
<p>E che dire delle leggende, dei cicli eroici che ogni 
popolo possiede quando fa la sua prima apparizione sul 
palcoscenico della storia? I poemi omerici della Grecia, le 
creazioni rapsodiche di ogni paese non sono che lente 
formazioni intellettuali create o trasmesse dalla folla.</p>
<p>Ma non basta. L'intelligenza della folla, - latente e 
dispersa in un'infinità di individui - ha anche altre 
manifestazioni. La collettività precede spesso, quasi direi che 
annunzia in modo vago e indeterminato la scoperta precisa e 
determinata dell'individuo. Che cosa sono i proverbî, se non 
l'esperienza incoscientemente accumulata dalla folla e 
sinteticamente espressa? Che cosa sono le preveggenze geniali 
tanto comuni nel popolo, quantunque tanto poco considerate? 
Quando un genio scopre una nuova teoria scientifica si può dire 
ch'essa era già stata intravvista e preannunciata dalla folla. 
Prima che sorgessero la grafologia e i grafologi, la scrittura si 
chiamava <hi rend="italic">carattere</hi>, quasi a significare il rapporto colle 
facoltà morali della persona. Prima di Lister, nelle montagne 
della Calabria si guarivano le ferite colla terebentina che 
sgorga dalla scorza dei pini. Prima che Lombroso avesse 
enunciato la sua teoria della simbiosi del delitto, un 
<foreign lang="fra">fabliau</foreign> ne aveva avuto l'intuizione, 
raccontando la storia di un astrologo il quale, avendo letto negli 
astri che un fanciullo sarebbe divenuto un assassino, 
aveva consigliato il padre di questo fanciullo di farne un 
chirurgo, per appagare così in una maniera utile a lui e agli 
altri, il suo istinto di crudeltà<note place="foot"><p>
V. il ROSSI già citato.</p></note>.</p>
<p>Il genio è dunque, sotto questo punto di vista, il 
rivelatore di verità che sonnecchiano nella coscienza di tutti; è 
colui che trova la formula e dà la dimostrazione di ciò che 
l'anima collettiva ha soltanto abbozzato o intravvisto nel suo 
lavoro oscuro ed anonimo; è il grande riflettore ove 
convergono migliaia e migliaia di raggi e donde la luce si 
diffonde con un'intensità centuplicata.</p>
<p>I grandi uomini - diceva il Bourdeau - non fanno che 
compiere una funzione sociale; essi si agitano, ma è la folla che 
li conduce; e nel destino misterioso che li innalza alla gloria e li 
fa ricadere nel nulla non si deve vedere che l'insieme delle 
volontà e delle aspirazioni popolari. Uomini politici, artisti e 
scienziati, essi credono di dirigere un popolo e di imporgli i 
propri gusti e le proprie idee; in realtà essi non fanno che 
seguire l'impulso che viene a loro dal popolo.</p>
<p>E non soltanto si deve riconoscere che ogni collettività 
crea il suo genio, come ogni sentimento crea la sua espressione 
e come ogni idea confusa e diffusa si riassume in un simbolo; 
ma bisogna altresì riconoscere che la collettività corregge, 
sviluppa ed eleva le conquiste del pensiero e del sentimento 
fatte dal genio individuale.</p>
<p>Il genio è il presente, vale a dire il figlio del passato, del 
lavoro oscuro e collettivo di tutta l'umanità; ma appunto come 
il presente, è non soltanto il figlio del passato, ma altresì il 
padre dell'avvenire; e perciò, come tutti i padri, deve 
sottomettersi alla fatalità evoluzionista che farà 
giudicare e modificare le sue idee e le sue conquiste dalla folla 
dei suoi discendenti.</p>
<p>Ed ecco che da queste semplici osservazioni mi pare 
scaturisca limpidamente una conclusione che non è né incerta 
né contradittoria come le premesse avrebbero potuto lasciar 
supporre: la folla, che è inferiore all'individuo nel momento 
<hi rend="italic">statico</hi> in cui questi enuncia le sue idee o mette in azione 
le sue energie volitive, è viceversa utile e necessaria 
all'individuo, non solo nel passato per formarlo, ma anche 
nell'avvenire per correggere e migliorare le sue idee e le sue 
azioni. Io direi volentieri - e mi si perdonerà il paragone - che 
la collettività ha nella storia la identica funzione che ha la 
semente nella vita vegetativa: essa produce dei frutti 
meravigliosi, i genii; quando questi frutti imbalsamano 
l'atmosfera, voi dovete riconoscere che nulla li uguaglia né per 
il sapore, né per l'odore, né per la bellezza: la semente è, in 
questo minuto, innegabilmente inferiore al suo prodotto: ma 
nel cielo della vita voi dovete riconoscere che questi frutti sono 
molto inferiori alla semente, perché essi non esisterebbero 
senza questa, e perché, se la terra non fecondasse i germi che 
portano in loro stessi, la loro magnificenza sarebbe inutile, 
come sarebbe inutile l'opera del genio, se la folla non ne 
fecondasse i pensieri.</p></div2>
<div2 type="paragrafo"><head>IV.</head>
<p>E mi pare anche che tale conclusione apra la via ad 
illuminare il problema dei rapporti fra l'arte e la folla, e, più 
che ad illuminare, a comporre il dissidio tra questi due termini 
che paion oggi tra loro opposti ed inconciliabili. Questo 
dissidio non è già - come sembra superficialmente - una 
questione fra l'artista e il pubblico, un duello fra 
<hi rend="italic">l'uno</hi> e i <hi rend="italic">molti</hi>: è soltanto, ridotto nei suoi veri 
termini, una questione di tempo. L'artista, infatti, può ribellarsi 
al giudizio della folla contemporanea, ma non può ribellarsi al 
giudizio della folla dei posteri: egli può spregiare la 
moltitudine in mezzo alla quale vive: non può spregiare la 
moltitudine che verrà dopo di lui. Nel mondo non vi è e non vi 
può essere altro criterio per giudicare qualsiasi manifestazione 
intellettuale che l'adesione dei più: adesione senza dubbio lenta 
e lontana anziché immediata, ma che rispecchia tuttavia un 
giudizio collettivo, un giudizio della folla. E nessun uomo 
potrebbe pretendere d'essere un genio, se i suoi successori non 
lo riconoscessero come tale, perché la sua superbia sarebbe 
vana e risibile quando i posteri coprissero il suo nome di 
silenzio e di oblìo. Nel campo della scienza e dell'arte non vige 
il sistema dispotico che aveva vigore in altri tempi nel campo 
politico: non si può cioè crearsi principî a dispetto e contro il 
volere della maggioranza. Nel campo della scienza e dell'arte 
vige il sistema dei plebisciti, plebisciti tanto più sinceri e 
coscienti in quanto che, essendo promulgati dai posteri, 
escludono ogni sospetto di corruzione e di suggestione.</p>
<p>E se, come io penso, questa è una verità di evidenza 
assiomatica, confesso che mi è sempre parso, non solo ingiusto, 
ma strano, che l'artista, per il solo fatto che la folla non sa di 
primo acchito interpretarlo e comprenderlo, lanci contro di essa 
gli anatemi e le scomuniche della superbia.</p>
<p>Sì, lo riconosciamo. Il pubblico molto spesso non 
intende l'opera d'arte che è chiamato a giudicare: fischiò 
Rossini alla prima rappresentazione del <title>Barbiere di 
Siviglia</title>, e ha fischiato Wagner a quasi tutte le 
manifestazioni del suo straordinario genio musicale: 
lasciò passare sotto silenzio o ferocemente combatté 
sulle prime, altre opere di pittura, di scultura o di letteratura, 
che rimasero poi come gemme di eterno splendore nell'arte. 
Ebbene, anche ammettendo tutto ciò, e anche tralasciando di 
notare che talvolta, vicino ai verdetti assurdi della folla, vi sono 
i verdetti logici e giusti, io voglio soltanto chiedere agli artisti 
superbi: perché voi soli vi inalberate davanti alla lentezza che 
la folla adopera per comprendervi, mentre questa lentezza 
dell'animo collettivo verso le intuizioni del genio individuale è 
una fatale e anche una benefica necessità, non solo per quanto 
riguarda l'arte, ma per tutte le manifestazioni intellettuali?</p>
<p>Anche nella scienza, anche nella politica, in qualunque 
ramo dell'attività umana, non si è mai visto - o si è visto assai 
raramente per una di quelle eccezioni che confermano la regola 
- che il pubblico, che la folla, abbraccino d'un subito, 
<foreign lang="fra">d'emblée</foreign>, la nuova idea che qualche veggente 
ha annunziato o la nuova scoperta che è stata fatta da qualche 
genio individuale. Napoleone sorrise quando gli fu presentato e 
descritto il modello di una nave a vapore: Thiers affermò in 
pieno Parlamento francese che la trazione a vapore e le strade 
ferrate erano un'utopia, e che il mondo non avrebbe avuto mai 
altro mezzo di comunicazione che la diligenza a cavalli; 
Aristotile non ammetteva che gli uomini nascessero uguali, e 
credeva che vi sarebbe sempre stata la divisione fra liberi e 
schiavi. Eppure nessuno - io credo e spero - vorrà dare del 
mediocre a Napoleone, a Thiers e ad Aristotile. E perché 
dunque gli artisti - pittori, scultori, o letterati - si arrogano il 
diritto di coprire dei loro insulti coloro che non ammirano 
subito le loro opere e non vanno in estasi al primo momento in 
cui le vedono, le leggono o le odono? Perché - sotto 
pena d'esser trattata di ignorante - la folla deve avere dinanzi a 
un'opera di Wagner quella celerità d'intuizione che Napoleone 
e Thiers non ebbero dinanzi alla scoperta di Watt?</p>
<p>La verità è che qualunque idea, prima di riuscir 
vittoriosa, deve attraversare un periodo di lotta e di avversità. 
Lo sanno tutti coloro che hanno lottato in politica per il 
raggiungimento d'un ideale: lo sanno tutti coloro che hanno 
lottato nella scienza per la conquista di una parte di 
quell'inconoscibile che è ancora infinito. Eppure nel periodo di 
lotta, né gli apostoli e i martiri, né gli scienziati, osarono trarre 
dall'opposizione che trovarono nell'ambiente che li circondava 
ragione di insultante disprezzo verso la folla, la quale non 
sapeva e non poteva a tutta prima comprenderli. Più modesti, 
appunto perché più forti e più degni, di certi superbi artisti 
moderni, essi intendevano che nella folla l'effetto d'un'idea o 
d'una immagine non può sempre ottenersi immediatamente, 
come scintilla che si sprigioni da un attrito improvviso, ma 
deve propagarsi a poco a poco come quando si getta un sasso 
nell'acqua e le onde si formano sempre più grandi e più lontane 
fino alla riva. Essi intendevano che le abitudini ereditarie e il 
misoneismo - assai più che l'ignoranza o il cervello ristretto - 
impediscono al pubblico di far buon viso alla novità che 
s'annuncia e che lo turba per un senso indefinibile che è di 
sorpresa e di paura insieme. E aspettavano pazienti dal tempo 
quell'applauso e quell'adesione che i contemporanei negavan 
loro, senza per questo bollare di incapacità e di idiozia - come 
ora pare che s'usi - coloro che non li comprendevano.</p>
<p>Ripetiamolo dunque ancora una volta: non si può 
pretendere dalla folla una grande celerità di intuizione 
davanti a un'opera d'arte, e non si deve - per questa 
mancanza di celerità - insultarla. Anche l'uomo isolato non 
possiede sempre questa celerità d'intuizione davanti alle opere 
d'arte o ad altre manifestazioni intellettuali o ad altri problemi. 
Non tutti i poeti sono estemporanei, non tutti gli uomini di 
ingegno sono oratori improvvisati: ma non per questo si potrà 
disprezzare chi manca di queste facoltà d'improvvisazione. 
Anzi, forse il vero poeta, come il vero scienziato, coloro cioè 
che resteranno nella storia per opere eterne, sono appunto 
quelli che mancano di queste doti appariscenti e suggestive. 
Orbene, la folla è, nella sua immensa anima collettiva, come 
uno di quegli individui il cui ingegno non sa manifestarsi 
istantaneamente e che, colto all'improvviso, fa una figura 
minore di quella che merita, ma che viceversa - se gli lasciate il 
tempo e la riflessione - sa darvi il capolavoro.</p>
<p>Gli è perciò che invece dell'antitesi che una gran parte 
di individui superiori sentono fra essi e la folla, invece del 
disprezzo con cui la coprono, quasi essa non fosse che il 
<foreign lang="lat">corpus vile</foreign> su cui i genii possono tentare, come 
i medici negli ospedali, le loro esperienze, io vorrei si 
sviluppasse tra gli artisti e la folla un sentimento di amore e di 
solidarietà. Sentimento di solidarietà che produrrebbe, anziché 
la mala pianta d'uno sterile orgoglio, una modestia feconda, 
insegnando che, come il pensiero non è che l'opera misteriosa 
di migliaia di cellule celebrali, ciascuna delle quali isolata nulla 
potrebbe, così l'artista geniale e l'opera sua non sono che la 
risultante individuale e simbolica del lavoro collettivo di 
milioni di uomini, ciascuno dei quali, isolato, non potrebbe né 
pensare, né agire, né vivere. Sentimento di solidarietà, che 
fugherebbe la nera nube del pessimismo contemporaneo, per 
cui da certi superuomini si disprezza la folla come 
un'accozzaglia di bruti, indegna persino di ricevere il dono di 
un'opera d'arte, e svilupperebbe invece la luce limpida e ferma 
di un sano ottimismo, in nome del quale si sentirebbe il 
fraterno dovere di lavorare per l'elevazione intellettuale e per la 
redenzione morale di questa folla. Ah! io non so come vi 
possano essere ancora taluni scettici e pessimisti i quali 
sostengono che la vita non vale la pena d'esser vissuta, giacché 
l'uomo di genio non è compreso, e l'uomo onesto è sopraffatto 
dal furbo. Ma questo è un calcolo miope e utilitario! E chi lo fa 
non può essere che un perverso o un ammalato. Vi sono tante 
miserie, tanti dolori, tante ignoranze, e non si sente che solo per 
la divina poesia di alleviare una di queste miserie o uno di 
questi dolori, per combattere una sola di queste ignoranze, 
varrebbe la pena di vivere? E deve essere l'arte, e devon esser 
gli artisti che dànno questo triste esempio di superbia e di 
egoismo, spregiando la folla e allontanandosi da lei come da un 
ambiente mefitico?</p>
<p>No. Dal campo sereno dell'arte deve venire e verrà - io 
ne son certo - ben altro esempio. Gli artisti, questi milionari 
dell'ingegno, non devono imitare certi milionari del danaro che 
tengon tutte le loro ricchezze per sé e sprezzano chi non ne 
possiede di equivalenti. Essi devono riconoscere, anzitutto, che 
la loro ricchezza, il genio, è come l'oro del capitalista, il frutto 
del lavoro incosciente ed ereditario di migliaia e migliaia di 
uomini e non un loro esclusivo merito personale: devono 
sentire inoltre che il loro dovere è di gettare questa ricchezza 
nel crogiuolo dell'anima collettiva per farla feconda, come il 
dovere del ricco è rimettere il suo oro in circolazione, per 
aumentare la prosperità di un paese. Che importa se sulle prime 
non saranno compresi, come il ricco che dispensa il suo 
danaro raccoglie sulle prime, non riconoscenza, ma 
ingratitudine?</p>
<p>La riconoscenza, che è rara nell'individuo, è sempre 
sicura quantunque assai lenta, nella folla, ed ha un nome 
dinanzi al quale il più rigido degli aristocratici, il più logico 
degli individualisti, e il più superbo degli artisti si deve 
inchinare, perché si chiama <hi rend="italic">la Gloria</hi>.</p></div2></div1>
<div1 type="capitolo"><head>CAPITOLO TERZO</head>
 <argument><p>La folla e Gabriele D'Annunzio</p></argument>
<p>Se ci pungesse il desiderio di estrarre dalle opere dei 
grandi autori le pagine che essi scrissero per insultare e per 
diffamare la folla, noi compiremmo un'opera molto lunga e 
forse vana di erudizione.</p>
<p>La folla è sempre stata nella letteratura un oggetto di 
dispregio e contro di essa furono scagliati sempre dalla 
superbia degli individui gli strali della più rovente ironia.</p>
<p>Pure in questo odio - come forse in tutti gli odî - non 
era che una trasformazione di un inconfessato amore e di un 
desiderio inconscio. Della moltitudine esecrata, anche il più 
egoarchico degli autori ambiva l'applauso: della plebe 
diffamata anche il più aristocratico degli uomini non sdegnava 
il suffragio. E una intima contraddizione annullava quindi il 
valore di certe pagine, dettate dall'orgoglio e rinnegate dalla 
vanità.</p>
<p>Vorrei dire, se la similitudine non sembrasse azzardata, 
che l'attitudine di molti letterati verso la folla fu eguale a 
quella di molti filosofi verso la donna. Teoricamente gli uni e 
gli altri dimostravano un disprezzo che in pratica si 
risolveva in un desiderio. La folla e la donna sono le due più 
grandi incognite psicologiche che abbiano affaticato il cervello 
e turbato i sensi dell'uomo. Sono le due sfingi che hanno 
proposto sempre i più insolubili enigmi. E spesso il non saper 
risolvere questi enigmi persuadeva, per vendetta, all'ingiuria 
contro la sfinge.</p>
<p>L'individuo è, di fronte alla folla, nella stessa condizione 
psicologica dell'amante dinanzi all'amata: egli è dominato da 
un tumulto di sensazioni varie e contradditorie che possono 
però riassumersi tutte in questa nota fondamentale: il desiderio 
del possesso e della conquista. L'amore e l'ambizione non 
hanno altro scopo: possedere una donna, conquistare una 
moltitudine. E come, in ultima analisi, due amanti non sono 
che due avversarî inconsci dalla cui lotta esce, risultato 
fisiologicamente fecondo, l'amore, così l'individuo e la folla 
non sono che due nemici fatali dalla cui antitesi esce, risultato 
socialmente fecondo, il progresso. La vita è sempre e soltanto 
un duello; o tra due individui, o tra un individuo e la 
moltitudine.</p>
<p>Forse colui che intuì più profondamente e più 
genialmente questa <hi rend="italic">condizione necessaria</hi> della vita, 
colui che ebbe la più esatta visione della psicologia amorosa 
come della psicologia collettiva, fu Gabriele D'Annunzio. 
Nell'opera del poeta io ho visto balenare quella verità 
scientifica che mi affatico modestamente da tempo a mettere in 
luce. Altrove<note place="foot"><p>
<title>La psicologia della folla nella "Nave" di G. 
D'Annunzio</title>, in "Nuova Antologia", 16 marzo 1908.</p></note> ho già cercato di dimostrare che la 
<title>Nave</title> è - prescindendo dai meriti letterarî e teatrali della 
tragedia - una mirabile ricostruzione di psicologia collettiva 
primitiva, perché l'anima della folla barbara vi palpita e freme 
come in pochissime altre opere d'arte.</p>
<p>Ma non una sola tragedia Gabriele D'Annunzio 
intendeva dedicare al mistero dell'anima collettiva. Quando 
apparve la <title>Nave</title>, io mi risovvenni che alcuni anni 
innanzi il poeta aveva annunziato fra le sue prossime opere una 
che portava il titolo: <title>La tragedia della folla</title>, e gli scrissi 
chiedendogli se per avventura la <title>Nave</title> non fosse, sotto 
altro titolo, la stessa cosa della <title>Tragedia della folla</title>. Egli 
rispose così:</p>
<p>"Nella <title>Tragedia della folla</title> intendevo di 
rappresentare per cinque episodi i vasti movimenti dell'anima 
innumerevole. I titoli degli episodi basteranno forse a darle 
un'idea chiara del mio intendimento: la <title>Fame</title>, la 
<title>Pestilenza</title>, la <title>Paura</title>, la <title>Ribellione</title>, la 
<title>Vittoria</title>. Ciascun episodio si svolgeva fra il Protagonista 
e la Folla. I protagonisti erano: un Condottiere, un Santo, una 
Sibilla, un Tribuno, un Messo: tipi di grande potenza ideale, 
ora dominatori, ora inspiratori, ora travolti: una voce e un cuore 
contro mille e mille voci, contro mille e mille cuori. La 
rappresentazione doveva esser fatta "sotto la specie 
dell'eterno". Difficile era il còmpito. Ma quale ebbrezza 
scrivere un poema per grande orchestra! La mancanza 
dell'orchestra (cioè degli esecutori) e del teatro adatto mi 
sconfidò.</p>
<p>Una parte dei miei studî e delle mie divinazioni passò 
in certe scene della <title>Nave</title>".</p>
<p>Appare chiaro, dunque, che non per una fuggevole 
inspirazione, ma per meditato proposito Gabriele D'Annunzio 
volle studiare e studiò "i vasti movimenti dell'anima 
innumerevole". Appare chiaro, altresì, che egli intese 
appunto la psicologia collettiva come un duello fra il 
Protagonista e la Folla.</p>
<p>Nella <title>Nave</title> non è che un frammento di 
quest'opera vasta, non è che un episodio di questa storia. Ma 
frammento ed episodio bastano a far intendere il concetto 
dell'autore.</p>
<p>Diceva Baudelaire che fra tutti i diritti di cui troppo si 
parla uno ve n'è che è stato dimenticato e alla dimostrazione 
del quale ognuno è interessato: il diritto di contraddirsi.</p>
<p>Gabriele D'Annunzio ha molto usufruito di questo 
diritto.</p>
<p>Credo, del resto, non esista opera di scrittore nella quale 
non sia facile cogliere numerose contraddizioni.</p>
<p>Confrontando le <title>Vergini delle Rocce</title> col 
<title>Fuoco</title> - i due romanzi ove il poeta meglio e 
maggiormente analizza dal lato politico-filosofico e dal lato 
estetico-psicologico l'anima collettiva - noi potremmo 
comporre un'antologia di pagine ugualmente belle ma il cui 
significato è perfettamente contrario.</p>
<p>Nelle <title>Vergini delle Rocce</title>, - opera compiuta dopo 
un periodo di vita romana, durante il quale le bassezze e le viltà 
del mondo affaristico-parlamentare avevano determinato nel 
poeta una reazione ultra-aristocratica, - la folla è il bersaglio di 
tutte le critiche, di tutte le ironie, di tutto il profondo disprezzo 
del superuomo nauseato dalla indegna democrazia invadente.</p>
<p>Nel <title>Fuoco</title> - opera compiuta sotto l'inspirazione 
di una attrice grandissima "che pareva portare nelle pieghe 
delle sue vesti raccolta e muta la frenesia delle moltitudini 
lontane da cui ella aveva sollevato il brivido fulmineo e 
divino dell'arte con un grido di passione e con un silenzio di 
morte", - nel <title>Fuoco</title> il poeta intese, per virtù 
dell'inspiratrice, che cosa veramente fosse la folla...</p>
<p>Non già che mutasse o dovesse mutare il giudizio 
politico intorno alla moltitudine. Credo che Gabriele 
D'Annunzio, malgrado sia stato deputato, giudichi ancora i 
suoi ex-colleghi come li giudicava nelle <title>Vergini delle 
Rocce</title> (pag. 69): - "gli stallieri della Gran Bestia 
vociferanti nell'Assemblea"; e credo ch'egli abbia ancor fede 
in questo assurdo assolutista: "essere lo Stato eretto sulle basi 
del suffragio e dell'eguaglianza, una costruzione ignobile e 
anche precaria" (pag. 73).</p>
<p>Ma è mutata - dalle <title>Vergini</title> al <title>Fuoco</title> - la 
concezione psicologica ed estetica della folla. Ciò che egli 
riteneva sterile, diventa fecondo. Il contatto colla moltitudine 
ch'egli insultava come una degradazione, diventa invece 
un'elevazione per l'individuo. Egli comprende cioè che non 
solo l'individuo non s'abbassa a comunicar colla folla, ma 
riceve anzi da questa sensazioni e pensieri che nel suo cuore e 
nel suo cervello solitari non sarebbero sorti mai; sente 
insomma aumentarsi, al contatto dell'anima collettiva, il vigore 
e il valore della sua cenestesi.</p>
<p>Nelle <title>Vergini delle Rocce</title>, questo era il vangelo 
dell'Ammonitore: - "A giudicarne dalla qualità dei tuoi 
pensieri, tu sembri contaminato dalla folla o preso da una 
femmina. Per aver attraversato la folla che ti guardava, ecco, tu 
già ti senti diminuito dinnanzi a te medesimo. Non vedi tu gli 
uomini che la frequentano divenire infecondi come i muli? Lo 
sguardo della folla è peggio che un getto di fango: il suo alito è 
pestifero. Vattene lontano mentre la cloaca si scarica" (pag. 
98).</p>
<p>Nel <title>Fuoco</title>, il vangelo è profondamente 
diverso. Gabriele D'Annunzio, che aveva rovesciato tutta la 
dovizia dei suoi più insultanti aggettivi addosso alla plebe, ne 
riconosce l'oscura potenza animatrice, e scrive ripetendo la 
verità profonda enunciata da Riccardo Wagner: "il solo 
creatore dell'opera d'arte è il popolo e l'artista può soltanto 
cogliere ed esprimere la creazione del popolo inconsapevole".</p>
<p>Quale abisso tra questa doverosa constatazione e le 
pagine delle <title>Vergini delle Rocce</title>, ove il popolo non era 
che un gregge imbelle e idiota contro cui non potevansi e non 
dovevansi adoperare che fruste sibilanti!</p>
<p>Ma l'ammenda migliore che il poeta fa delle antiche sue 
teorie è in questa pagina, della quale non ne conosco una 
psicologicamente più bella:</p>
<p> - "... il sentimento straordinario di cui egli (Stelio 
Effrena) erasi stupito quando dal trono dei Dogi parlava alla 
folla, tornò ad occuparlo. Nella comunione tra la sua anima e 
l'anima della folla un mistero era sopravvenuto, quasi divino: 
qualche cosa di più grande e di più forte erasi aggiunto al 
sentimento ch'egli aveva della sua persona consueta; un ignoto 
potere era parso convergere in lui, abolendo i confini della 
persona particolare e conferendo alla voce solitaria la 
concordia di un coro. <hi rend="italic">V'era dunque nella moltitudine una 
bellezza riposta donde il poeta e l'eroe soltanto poteano trarre 
baleni.</hi> Quando quella bellezza si rivelava per l'improvviso 
clamore alzato nel teatro o sulla piazza pubblica o sulla trincea, 
allora un torrente di gioia gonfiava il cuore di colui che aveva 
saputo suscitarla col verso, con l'arringa, col segno della spada. 
La parola del poeta comunicata alla folla era dunque un atto, 
come il gesto dell'eroe. Era un atto che creava dall'oscurità 
dell'anima innumerevole un'istantanea bellezza, come uno 
statuario portentoso potrebbe da una mole d'argilla 
trarre con un sol tocco del suo pollice plastico una statua 
divina".</p>
<p>Or dunque: quella moltitudine che nelle <title>Vergini delle 
Rocce</title> era definita "una cloaca" e rendeva gli uomini 
"infecondi come i muli", nel <title>Fuoco</title> diventa una miniera 
"che possiede una sua bellezza riposta" e che suscita 
nell'individuo l'impulso fecondo per creare statue divine...</p>
<p>Riconoscere che nella moltitudine è questo inconscio 
potere: confessare che essa è necessaria al genio come la terra 
al seme, come la donna all'uomo, per creare: rispettarla come 
la collaboratrice anonima e oscura di ogni cosa grande e bella 
che sia apparsa nel mondo, - ecco ciò che Gabriele 
D'Annunzio afferma nella sua lucida prosa meravigliosa.</p>
<p>Ed ecco ciò che io volevo constatare.</p>
<p>Null'altro.</p></div1>
<div1 type="capitolo"><head>CAPITOLO QUARTO</head> 
<argument><p>L'opinione pubblica</p></argument>
<p>Che cosa è la pubblica opinione? Tutti, nominandola, si 
illudono di sapere che cosa sia; in realtà nessuno saprebbe - e 
forse potrebbe - definirla esattamente.</p>
<p>È, nel mondo, quello che è Dio in cielo: un giudice 
invisibile impersonale e temuto; è, come la religione, una 
potenza arcana, in nome della quale si sono compiuti i più 
sublimi eroismi e le più abbiette iniquità; è, come la legge, 
invocata e interpretata, a torto o a ragione, in ogni momento 
della vita; è, come la forza, sostenitrice a volte del diritto, più 
spesso dell'errore; è, infine, come una bandiera, disposta a 
volgersi sempre dalla parte donde spira il vento. E se si volesse 
azzardare su di essa una definizione, non si potrebbe che 
applicarle la frase ironica che Pauline de Grandpré applicava 
alla donna: <foreign lang="fra">on peut dire sur son compte tout ce qu'on 
voudra, on trouvera toujours une raison</foreign>.</p>
<p>Forse è per questo suo carattere indefinibile che la 
pubblica opinione è stata finora così poco studiata. Essa è, 
socialmente, un fenomeno inafferrabile, direi quasi - se 
la parola non facesse sorridere - che è psicologicamente 
un'anguilla, poiché quando credete di averla presa vi sfugge da 
tutte le parti.</p>
<p>Quali sono le cause che la producono? Quali le leggi che 
la governano? E, anzitutto, di chi e di quanti è composta?</p>
<p>A queste domande noi tenteremo rispondere.</p>
<div2 type="paragrafo"><head>I.</head>
<p>Ruggero Bonghi, in un memorabile discorso tenuto alla 
Camera nel 1873, cercò di mettere a questo 
studio un principio d'ordine, scrivendo: "Non bisogna credere 
o fingere di credere che ogni manifestazione di animo esprima 
davvero una pubblica opinione. L'opinione pubblica per avere 
autorità deve essere vera, certa, ed avere fondamento <hi rend="italic">sul 
consenso più generale delle menti colte di un paese</hi>".</p>
<p>Parole d'oro, ma parole vane.</p>
<p>È sempre possibile - in pratica - distinguere la vera 
opinione pubblica definita dal Bonghi, da quella che manca dei 
caratteri che egli ritiene necessarii a formarla? Chi, e dove sarà 
il giudice supremo il quale sentenzierà, volta per volta, che una 
data corrente dello spirito pubblico merita o non merita il nome 
di pubblica opinione? Con qual mezzo aritmetico si potrà 
sicuramente affermare che la maggioranza pensa in un dato 
modo, e con qual criterio sociologico si potranno sicuramente 
distinguere le menti colte di un paese dalle menti incolte?</p>
<p>E dato anche, per una ipotesi inverosimile, che questa 
difficilissima operazione di matematica psicologica fosse 
possibile, quale ne sarebbe praticamente il frutto?</p>
<p>Vi sono molti casi in cui è notorio che l'opinione 
pubblica prevalente non è fondata <hi rend="italic">sul consenso più 
generale delle menti colte di un paese</hi>; e si può forse, per 
questo, non tener conto di quella opinione?</p>
<p>Individui o collettività, sudditi o governanti, tutti siamo 
spesse volte in balìa della cosidetta opinione pubblica, 
qualunque essa sia e in qualunque modo si sia formata. 
Pretendere che si cerchi se essa rappresenta davvero la 
maggioranza delle persone colte, è una ingenuità: la si teme o 
la si segue anche avendo la certezza che essa non possiede i 
caratteri di cui Ruggero Bonghi la voleva fornita; e i governi se 
ne devono preoccupare, venga essa dall'ignoranza di migliaia 
di contadini, o dall'intelligenza di alcune personalità superiori.</p>
<p>Prendiamo due esami relativamente recenti, per spiegar 
meglio il nostro pensiero.</p>
<p>Dopo il disastro di Adua si manifestò in Italia 
un'opinione pubblica sul nuovo indirizzo da dare alla nostra 
politica in Africa, che portò all Ministero, con l'appoggio degli 
stessi radicali e dei socialisti, il marchese Di Rudinì. Era quella 
una vera opinione pubblica? Noi non osiamo dirlo: ma 
constatiamo il fatto che essa, due anni dopo, era 
completamente mutata, tanto è vero che il Ministero Rudinì 
dovette dare le dimissioni.</p>
<p>Orbene: sia stata falsa l'opinione pubblica del 
1896, o quella del 1898 - e 
una delle due deve esserlo stata di certo - una cosa è fuori di 
dubbio: che in entrambi i casi si è ceduto all'opinione pubblica, 
senza troppo sottilizzare se essa era o non era costituita dalla 
maggioranza delle persone colte del paese. Era l'opinione 
pubblica - e bastava, perché vi si obbedisse come ad un 
despota.</p>
<p>Il secondo esempio che voglio recare, è ancor più 
calzante. Si tratta della questione Dreyfus. Qual parte ha 
giuocato - in questo infame e famoso affare - l'opinione 
pubblica francese? Unanime, prima, nel negare la revisione del 
processo, quasi unanime, dopo, nel chiederla ad alte grida. 
L'opinione pubblica di prima aveva torto: non era né vera, né 
certa, come la vuole il Bonghi: era il risultato patologico d'una 
suggestione imposta dalla perfidia di alcuni e subìta dalla 
ingenuità patriottica di quasi tutti: eppure sarebbe stato 
possibile non tener conto di quell'opinione? Voi l'avete visto: 
in una memoranda seduta - del 7 luglio 1898 - 
tutta la Camera francese si inchinò pecorilmente a 
quell'opinione pubblica, decretando l'affissione in tutti i 
comuni della Repubblica del discorso di Cavaignac. E Ruggero 
Bonghi avrebbe dovuto ammettere che la Camera dei deputati 
rappresenta le menti colte d'un paese, e che quindi un suo 
plebiscito è un plebiscito cosciente e sensato. Io - 
modestamente - giudico in modo diverso i Parlamenti ma non è 
qui il luogo di dirne il perché e del resto alla mia tesi attuale, il 
perché non importa.</p>
<p>La conseguenza a cui volevo arrivare, e a cui mi sembra 
di essere arrivato, è questa:</p>
<p>1° L'opinione pubblica si impone, anche quando non 
è formata dal consenso più generale delle menti colte di un 
paese;</p>
<p>2° Anche il pensiero degli uomini colti può essere 
figlio di un'impressione improvvisa, erronea o rettificabile 
(come nel caso della Camera francese) e quindi non basta - per 
riconoscere autorità all'opinione pubblica - il dimostrare che 
essa è fondata sulla maggioranza delle persone colte. Queste, 
come gli ignoranti, si possono sbagliare.</p>
<p>L'avvocato G. A. Pugliese - in un breve ma 
acuto articolo<note place="foot"><p>
A. G. PUGLIESE: <title>La pubblica opinione</title>, nella 
"Rivista di Giurisprudenza" di Trani, 1898, 
fascicolo I.</p></note> - s'accorse che la definizione dell'opinione 
pubblica tentata dal Bonghi non era completa, e propose di 
aggiungere - ai caratteri di cui la voleva fornita il Bonghi - un 
altro: che essa riposi su un costante stato d'animo. Così - egli 
pensava - non si scambierà per vera opinione pubblica quella 
che in Francia negava la revisione del processo Dreyfus, 
giacché essa non fu costante. E aggiungeva: "dicesi che in 
materia di appalti di opere pubbliche il vero collaudo viene 
dato dal tempo: ebbene, a me pare che anche il battesimo di 
vera pubblica opinione debba attendersi dal tempo".</p>
<p>La similitudine è bella, ma io son tentato di ripetere a 
questo proposito: parole d'oro, ma parole vane.</p>
<p>Anzitutto si potrebbe chiedere all'avvocato Pugliese: 
quanto tempo occorre... perché avvenga il collaudo? Quando si 
potrà dire che una data opinione pubblica è vera e certa? Dopo 
dieci anni, dopo venti, dopo trenta? In secondo luogo - 
ammesso che si trovi questo limite di tempo, che a me pare 
introvabile - non sarebbe ciò una soddisfazione puramente 
platonica? Dato, per esempio, che oggi si manifesti una 
corrente dello spirito pubblico, dovremo, e potremo noi, 
trascurarla, e pacificamente attendere, per tenerne calcolo, che 
sia passato... un quarto di secolo? In terzo luogo, non è 
evidente che una simile opinione pubblica non sarebbe più 
un'opinione pubblica, ma qualche cosa che assomiglia molto 
alla tradizione? Che cosa è, infatti, la tradizione se non 
un'opinione pubblica che si è fissata e cristallizzata nel 
popolo?</p>
<p>Or dunque - s'io non mi sbaglio - le definizioni 
tentate dal Bonghi e dal Pugliese non sono complete, 
né, se lo fossero, sarebbero pratiche.</p>
<p>In conclusione, i due autori citati si limitano ad 
affermare che la vera opinione pubblica è quella che dalle 
persone di senno, dal tempo, e dagli avvenimenti è stata 
riconosciuta per giusta. Una definizione, come si vede, che 
potrebbe portar la firma di Monsieur de la Palisse; ma che, pur 
essendo una verità, non è feconda di nessuna conseguenza.</p>
<p>Io credo che nel problema che ci occupa, non si debbano 
cercare <hi rend="italic">a priori</hi> delle definizioni - le quali, come 
diceva argutamente il Lombroso, tolte le geometriche, sono 
tutte inesatte - ma si debba piuttosto tentar di studiare in qual 
modo l'opinione pubblica si forma e da quali strane e oscure 
leggi psicologiche è governata.</p>
<p>La definizione non è che la sintesi della descrizione di 
un fenomeno: ed è manifestamente un errore il volere esporre 
la sintesi prima di aver fatto l'analisi.</p>
<p>Distinguere l'opinione pubblica vera e certa da quella 
non vera ed incerta, mi sembra impresa molto difficile, prima 
di avere bene stabilito che cosa è l'opinione pubblica. E per 
stabilire che cosa è l'opinione pubblica, bisogna anzitutto 
sapere - o per lo meno cercar di sapere - che cosa è il pubblico.</p>
<p>Noi, quindi, fedeli a queste idee che son quelle del 
metodo positivo, analizzeremo in primo luogo l'ente collettivo 
che si chiama <hi rend="italic">pubblico</hi> e cercheremo di isolarlo dagli 
altri enti collettivi coi quali generalmente e facilmente lo si 
confonde; in secondo luogo studieremo come nel pubblico si 
vengano formando, a poco a poco o d'un tratto, 
fisiologicamente o patologicamente, le varie opinioni; infine 
cercheremo di determinare quali siano i caratteri per cui si può 
riconoscere se una data opinione del pubblico è 
attendibile, e se quindi deve o non deve essere rispettata e 
seguita.</p>
<p>Questa è, secondo il nostro sommesso parere, l'unica 
strada che ci potrà condurre, non a svelare interamente 
(l'affermazione sarebbe superba) ma almeno a rendere meno 
nebuloso quel mistero di psicologia collettiva che chiamasi 
<hi rend="italic">opinione pubblica</hi>, e che nel mondo moderno ha una 
così grande e pericolosa influenza.</p></div2>
<div2 type="paragrafo"><head>II.</head>
<p><hi rend="italic">Pubblico</hi> è una parola che, come tutte quelle che 
non indicano un oggetto materialmente definito, ha un 
significato molto vago ed elastico. Sappiamo, all'ingrosso, che 
cosa vuol dire ma saremmo imbarazzatissimi a precisarlo.</p>
<p>Si dice: il pubblico di un teatro, d'un'assemblea; - e in 
questo caso la parola <hi rend="italic">pubblico</hi> ha un valore determinato, 
che si restringe a quelle persone che erano in teatro o 
assistevano all'assemblea, ed è sinonimo di <hi rend="italic">folla</hi>.</p>
<p>Si dice: il tal libro ha avuto un gran successo nel 
pubblico; - e in questo caso la parola <hi rend="italic">pubblico</hi> ha un 
valore meno specifico; non si riferisce più a un dato numero di 
persone riunite, non è quindi più sinonimo di folla, ma 
comprende una data parte della popolazione sparsa anziché 
riunita, che si intende e si interessa di arte, di letteratura o di 
scienza.</p>
<p>Si dice ancora: sulla data questione politica - poniamo 
una guerra - il pubblico ha la data opinione; - e in questo caso 
la parola <hi rend="italic">pubblico</hi> ha un valore ancor più generale: non 
si riferisce soltanto ad una parte della popolazione, a quella o 
questa classe o casta o scuola o partito, ma comprende tutto il 
popolo, talvolta molti popoli, talvolta tutto il mondo civile.</p>
<p>In quali di questi significati va intesa la parola 
<hi rend="italic">pubblico</hi>?</p>
<p>Per rispondere a tale domanda, bisogna rifarci un po' 
indietro ed esaminare l'evoluzione che ha seguito nel tempo 
quell'organismo complesso ed indeterminato che oggi 
indichiamo col nome di <hi rend="italic">pubblico</hi>.</p>
<p>Se noi volgiamo uno sguardo ai più bassi regni 
dell'animalità, vediamo che in essi il carattere dominante è 
l'individualità assoluta. <quote lang="fra">"Des êtres d'espèces multiples</quote> - 
scrive l'Espinas - <quote lang="fra">et dont le nombre est prodigieux, vivent dans 
les eaux, sur la terre et sur les autres animaux à l'état 
d'isolement complet. Un grand nombre de Foraminifères, dont 
les carapaces ont formé des continents, sont isolés 
physiologiquement: de tels êtres sont faibles, non seulement 
parce qu'ils sont petits, mais encore parce qu'ils sont 
seuls"</quote><note place="foot"><p>
<bibl><author>A. ESPINAS</author>, <title lang="fra">Des sociétés animales</title>, <pubPlace>Paris</pubPlace>, 
<publisher>Germer Baillière</publisher>, 2ª ed., <date>1888</date>, pag. 227</bibl>.</p></note>.</p>
<p>In questi infimi stadî dell'animalità, non essendovi 
associazione, non vi può evidentemente essere nemmeno 
l'embrione lontano del pubblico.</p>
<p>Nondimeno, appena si sale un poco sull'albero della 
vita, l'associazione appare. È, sulle prime, un semplice 
aggregato materiale, puramente fisico. L'associazione consiste 
tutta in una <hi rend="italic">azione di presenza</hi>: se gli individui si 
allontanano al punto da non potersi più vedere, o restano 
distanti fra loro un certo tempo, cessano per questo solo fatto di 
essere associati. L'associazione, in una parola, è, in questi casi, 
sinonimo di <hi rend="italic">contatto fisico</hi>.</p>
<p>Man mano che dalle forme inferiori si ascende alle 
forme superiori dell'associazione fra gli animali, troviamo che 
il contatto fisico non è più la condizione necessaria per 
costituire la società: anche se i singoli organismi sono distanti, 
l'associazione sussiste: il legame che li tiene uniti non è più 
soltanto materiale, ma si spiritualizza e diventa morale e 
intellettuale. Gli animali elevati nella scala zoologica formano 
quegli aggregati che si potrebbero chiamare tribù o popoli (le 
api colla loro regina), ed hanno la divisione del lavoro e i 
segnali a distanza e la voce che - se non è la parola umana - è 
tuttavia un mezzo possente di comunicazione.</p>
<p>In queste società noi possiamo scorgere non solo 
l'embrione della <hi rend="italic">folla</hi> - ossia di individui fisicamente a 
contatto - bensì anche l'embrione del <hi rend="italic">pubblico</hi> - ossia di 
individui fisicamente separati, ma riuniti, secondo la giusta 
espressione del Tarde, da una coesione mentale.</p>
<p>Il fenomeno fisio-psicologico della <hi rend="italic">folla</hi> lo si 
osserva - per esempio - in una volata di uccelli, dove il minimo 
sbattere di ali di uno solo produce in tutti un panico 
irresistibile, come il grido di allarme di un uomo in una via o in 
una piazza affollate induce la paura e la fuga in tutti coloro che 
gli sono vicini.</p>
<p>Il fenomeno di psicologia collettiva cui noi diamo il 
nome di <hi rend="italic">pubblico</hi>, lo si osserva - con più lontana 
analogia e minore chiarezza - nel contegno che alcune specie di 
animali tengono verso uno dei loro. Ammirato od odiato, 
seguìto o sfuggito - anche l'animale prova il riflesso sociale - 
se posso dir così - delle sue doti o dei suoi difetti congeniti, e 
questo riflesso non è che l'embrione del pubblico. L'elefante a 
istinti cattivi sta sempre isolato e non vive mai nella società 
degli altri: ciò dipende in parte dal suo spontaneo desiderio, in 
parte perché gli altri vogliono lasciarlo solo. E questo è 
innegabilmente un giudizio del pubblico.</p>
<p>Se dalle associazioni animali passiamo alle 
associazioni umane, l'evoluzione del fenomeno che 
stiamo analizzando ci appare identica quantunque 
immensamente ingrandita e complicata.</p>
<p>Come nelle infime società animali il legame sociale è 
costituito da un semplice contatto fisico, così nelle prime 
società umane il <hi rend="italic">cosiddetto pubblico</hi> si riduce alla 
<hi rend="italic">folla</hi>, giacché è costituito soltanto da individui 
fisicamente a contatto. E come nelle società animali più evolute 
il legame sociale non è soltanto materiale ma anche morale e 
intellettuale, così nelle più moderne società umane il pubblico è 
un <hi rend="italic">vero pubblico</hi> anziché semplicemente una folla, 
poiché è costituito non da individui fisicamente riuniti, ma da 
individui distanti fra loro nello spazio, e nondimeno collegati 
da un'idea, da un sentimento comune, da una invisibile 
coesione mentale.</p>
<p>Gli esempî chiariranno il mio pensiero meglio di 
quanto abbian saputo fare le mie parole.</p>
<p>Nell'antichità greco-romana (per non perderci in 
ricerche di tempi più lontani o di popoli barbari) possiamo noi 
dire che esistesse un pubblico?</p>
<p>Esistevano delle <hi rend="italic">folle</hi>, ma non esistevano 
<hi rend="italic">pubblici</hi>. Tutto ciò che si riferiva alla politica era 
discusso nel foro, nelle assemblee, nei comizî, - cioè dalla 
<hi rend="italic">folla</hi>: i reggitori di Stati, i tribuni, i novatori, non 
avevano alcun mezzo per portare a distanza il loro pensiero e 
per inocularlo negli individui sparsi e isolati: dovevano - per 
forza - agire sul pubblico riunito e presente, cioè sulla 
<hi rend="italic">folla</hi>. Gesù Cristo non aveva che la parola per diffondere 
la sua dottrina; dal primo nucleo di persone cui aveva parlato, 
sorgevano i discepoli che alla loro volta parlavano ad altri 
nuclei di persone. Il nuovo verbo si estendeva così - di folla in 
folla - allargando sempre più il cerchio di coloro che erano 
istintivamente chiamati ad udirlo, come un sasso 
lanciato nell'acqua estende - di onda in onda - l'effetto 
prodotto dalla sua caduta.</p>
<p>Tutto ciò che si riferisce all'arte e alla scienza non 
aveva, allora, un <hi rend="italic">pubblico</hi>, nel senso in cui noi oggi lo 
intendiamo: aveva semplicemente un <hi rend="italic">uditorio</hi>; cioè una 
folla. I poeti non eran forse degli oratori... in versi? I loro 
poemi non erano forse <hi rend="italic">detti</hi>, dinanzi a una moltitudine 
più o meno numerosa, che non poteva conoscerli se non 
recandosi in massa ad udirli? Gli stessi scienziati come 
diffondevano la loro scienza, se non rivelandola a viva voce ad 
alcuni discepoli riuniti?</p>
<p>Si dirà - ed è vero - che se questa era la regola generale, 
non mancava l'eccezione: non mancavano cioè i lettori singoli 
dei manoscritti copiati a mano in qualche diecina di esemplari e 
che contenevano i poemi di Virgilio o d'Omero, le storie di 
Tacito o di Cesare; ma possiamo noi affermare (e 
l'osservazione è di Gabriele Tarde<note place="foot"><p>
G. TARDE, <title lang="fra">Le Public et la Foule</title>, nella 
"Revue de Paris" dal 15 luglio e 
1° agosto 1898, ripubblicato poi con altri studî
nel volume: <bibl><title lang="fra">L'opinion et la foule</title>, <pubPlace>Paris</pubPlace>, <publisher>Alcan</publisher> ed., 
<date>1901</date></bibl>.</p></note>) che questi singoli lettori avessero la 
coscienza di formare un aggregato sociale, come ai nostri 
giorni i lettori d'uno stesso giornale o, anche, di uno stesso 
romanzo alla moda. No, certamente. Essi erano le lontane 
avanguardie del pubblico: ma non avevano coscienza di 
esserlo, ed erano troppo pochi. Per il numero e per 
l'incoscienza, rappresentavano quindi una quantità 
trascurabile<note place="foot"><p>
Bisogna notare, per l'esattezza storica, che all'epoca 
romana esistevano, non solo gli esemplari copiati a mano delle 
opere dei poeti e degli scienziati, ma altresì i giornali. Il 
giornalismo nasce cogli <foreign lang="lat">Acta diurna</foreign>, i quali 
avevano un discreto numero di lettori, e quindi un pubblico. 
Cicerone parla di un giornalista, <hi rend="italic">Crestus</hi>, che godeva 
d'una grande riputazione. Secondo Tacito, i giornali erano letti 
avidamente dai militari. Svetonio non sdegnò di attingere 
notizie, per la sua Storia, negli annali della Stampa romana. 
Vedansi in proposito gli articoli pubblicati dalla "Revue des 
Revues", 2° semestre 1897. - Ciò, tuttavia, 
non infirma il nostro ragionamento.</p></note>.</p>
<p>Nel medio evo esisteva un pubblico? Il Tarde lo nega, 
sostenendo che non v'erano che delle fiere, dei 
pellegrinaggi, delle moltitudini tumultuose nelle quali 
correvano - volta a volta - delle frenesie religiose o guerresche, 
delle collere spaventose o delle paure vilissime. Basta pensare 
alle crociate e ai terrori che precedettero la fine dell'anno mille, 
per comprendere che allora qualunque manifestazione del 
movimento sociale era determinata dalla folla e dalla sua strana 
psicologia.</p>
<p>Ma se è certo che, in quell'epoca, l'influenza 
dell'individuo sulla massa si esercitava quasi unicamente colla 
parola parlata, se è certo cioè che i grandi agitatori esercitavano 
la loro influenza sopratutto su persone presenti, e che - d'altra 
parte - gli uomini facevano sentire i loro odî ed i loro amori 
collettivi, sempre nella forma compatta e brutale della folla, - è 
anche fuori di dubbio che quell'avanguardia del pubblico che 
noi abbiamo riscontrato ai tempi di Grecia e Roma, si faceva 
poco a poco più cosciente e più numerosa. I lettori isolati dei 
manoscritti aumentavano; e sotto il pensiero intermittente e 
violento delle folle, si andava disegnando il pensiero continuo e 
pacifico del pubblico; - pensiero meno visibile, e più 
trascurato, ma non trascurabile, e che attendeva da una 
scoperta, ormai prossima, di diventare visibile e 
importantissimo.</p>
<p>Questa scoperta fu la stampa.</p>
<p>L'invenzione della stampa fu per il sorgere del 
pubblico quello che è una rivoluzione politica per il sorgere di 
un nuovo ordinamento sociale: il momento storico, cioè, in cui 
un organo entra in attività e tramuta la sua esistenza, fino allora 
potenziale, in un'esistenza di fatto.</p>
<p>Questo nuovo organo era la coscienza collettiva che fino 
allora era stata forzatamente costretta a rinchiudersi 
nell'ignoranza o nel silenzio e la cui possibile manifestazione - 
sia per apprendere il pensiero di chi la dirigeva, sia per 
approvare o per combattere questo pensiero - era consistita 
nelle riunioni di parlamenti, di assemblee, di fiere o di folle.</p>
<p>La stampa portava a tutti gli uomini civili la voce dei 
<foreign lang="fra">meneurs</foreign> anche lontani, e offriva - 
reciprocamente - il modo di far sentire a questi 
<foreign lang="fra">meneurs</foreign> la volontà o i desiderii del popolo, 
senza aver bisogno che esso fosse riunito e presente e urlasse 
sotto le finestre d'una reggia le sue minaccie, o commettesse 
eccessi in una via o in una piazza.</p>
<p>Noi, nati quando la stampa era già un'abitudine 
ereditaria di qualche secolo, non possiamo - senza uno sforzo 
di volontà - immaginarci il contraccolpo che la sua invenzione 
ebbe nel mondo.</p>
<p>I libri pubblicati e diffusi - per la prima volta - a migliaia 
di copie davano a chi li leggeva la sensazione di formare una 
classe nuova di persone; di persone le quali pur non 
conoscendosi fra loro ed essendo distanti le une dalle altre, si 
sentivano nondimeno legate dall'invisibile filo intellettuale 
della lettura d'un identico volume e dalle riflessioni che quella 
lettura faceva nascere in ognuno di loro.</p>
<p>Fino a quel momento gli uomini, per sentire la loro 
solidarietà e per manifestarla, non avevano che un solo mezzo: 
<hi rend="italic">riunirsi in folla</hi>. La stampa faceva sentire quella 
loro solidarietà e ne rendeva possibile la manifestazione, senza 
bisogno che essi si riunissero; al <hi rend="italic">contatto fisico</hi> aveva 
sostituito il <hi rend="italic">contatto morale</hi>: alla <hi rend="italic">folla</hi> aveva 
sostituito il pubblico.</p>
<p>Senza dubbio, il pubblico, quando nacque, non era un 
organismo così complicato e così possente quale è divenuto 
oggi. Come ogni cosa viva, traversò varie fasi, prima di 
giungere alla fase odierna.</p>
<p>Se si può dire che esso data dal secolo XVI, dopo il 
grande sviluppo preso dalla stampa, è dovere riconoscere che 
allora aveva un'estensione e un'importanza infinitamente 
minore di quella che assunse in seguito. Era, sulle prime, un 
pubblico quasi esclusivamente letterario scientifico o religioso; 
e in fondo, sempre formato da una minoranza di persone colte. 
Nella seconda metà del secolo XVIII sorge il vero pubblico 
politico, formato non da una minoranza di uomini colti, ma 
dalla grande maggioranza del popolo, e a poco a poco assorbe 
tutti gli altri pubblici più o meno speciali e ristretti. La 
Rivoluzione francese dà a questo pubblico una nuova 
estensione, poiché è appunto a quell'epoca che il giornalismo 
prende uno slancio che, per allora, possiamo dire 
grandissimo<note place="foot"><p>
Vedi in proposito TARDE, art. cit.</p></note>.</p>
<p>La stampa tuttavia, pur avendo creato il pubblico quasi 
in sostituzione della folla, non aveva saputo offrire al pubblico 
quel vantaggio che pur la folla possedeva: voglio dire 
l'attualità. E mi spiego. Coloro che leggevano i giornali, 
sapevano bensì quanto accadeva nel mondo, ma lo sapevano 
forzatamente in ritardo.</p>
<p>Tra le molte differenze che esistono tra folla e pubblico, 
la più grave, allora, era questa: che i membri di una folla erano 
tutti colpiti contemporaneamente da una notizia, e si 
sentivano quindi legati fra loro - oltre che dal contatto fisico - 
dal pensiero che ognuno di loro provava nell'identico istante le 
identiche impressioni; mentre gli individui sparsi che facevano 
parte del pubblico, oltre che essere distanti nello spazio, lo 
erano anche nel tempo, giacché apprendevano le notizie, non 
tutti nello stesso momento, ma chi molte ore, chi qualche 
giorno, chi, talvolta, una o più settimane dopo. Le 
comunicazioni non erano né frequenti, né veloci, e le provincie 
lontane dovevano accontentarsi di sapere con gran ritardo ciò 
che era accaduto alla capitale.</p>
<p>Questa mancanza di contemporaneità nell'apprendere 
notizie rendeva meno forte e meno attiva l'influenza del 
pubblico: toglieva a questo la grande prerogativa e il maggior 
segreto della temibilità della folla: l'<hi rend="italic">unisono</hi>.</p>
<p>Ma ciò che non poteva dare la invenzione della stampa, 
venne dato da altre scoperte, non meno gravide di incalcolabili 
conseguenze sociali: la ferrovia e il telegrafo e, s'intende, il 
telefono e il telegrafo senza fili. Colla prima, le distanze si 
diminuirono e i giornali poterono arrivare in luoghi lontani in 
un breve spazio di tempo: colle altre le distanze si ridussero 
quasi al nulla e una notizia poté percorrere centinaia e migliaia 
di chilometri in pochi minuti.</p>
<p>La ferrovia, il telegrafo ed il telefono diedero le ali alla 
stampa, e dettero al pubblico quel senso di attualità che fino 
allora non possedeva.</p>
<p>È stato detto egregiamente che il trasporto della forza a 
distanza è un nulla, di fronte a questo trasporto del pensiero a 
distanza<note place="foot"><p>
G. TARDE, art. cit.</p></note>. Certo il telegrafo ed il 
telefono han fatto sì che il pubblico di lettori fosse, per 
la contemporaneità, quasi uguale a una folla di uditori, poiché 
il tempo che impiegano la parola di un uomo o la notizia di un 
fatto ad arrivare sotto gli occhi di chi legge un giornale è - nei 
suoi rapporti sociali - poco più lungo di quello che impiega la 
voce di un oratore ad arrivare agli orecchi di chi lo ascolta. 
Oggi, in tutto il mondo civile si può sapere a poche ore di 
distanza che cosa hanno detto il presidente degli Stati Uniti o lo 
Czar, ciò che è accaduto a Parigi o a Buenos-Ayres. Il 
pubblico cioè ha conquistato <hi rend="italic">quell'unità di tempo</hi> che gli 
mancava, e che lo faceva, in un certo senso, socialmente 
inferiore alla folla.</p>
<p>Inoltre la folla era un aggregato che aveva 
necessariamente i suoi limiti: non poteva essere composta di un 
numero di persone che eccedesse una data cifra. Prendiamo 
pure, come esempio, il Colosseo - il più vasto anfiteatro 
dell'antichità - che conteneva, dicesi, 100.000 persone; 
prendiamo pure, come esempio, gli innumerevoli individui che 
formavano - all'aria aperta - l'uditorio di un Pier l'Eremita: per 
quanto la nostra fantasia sia generosa, potremo arrivare tutto al 
più alla cifra di due o trecento mila persone: non oltre.</p>
<p>Il pubblico, invece - e intendo il pubblico moderno - non 
conosce limiti; un sovrano od un genio per mezzo delle grandi 
scoperte: stampa, ferrovia, telefono e telegrafo - parlano oggi 
contemporaneamente a milioni di individui, a tutto il mondo 
che legge.</p></div2>
<div2 type="paragrafo"><head>III.</head>
<p>Io mi lusingo che il poco che ho detto fin qui sarà 
bastato a far conoscere - almeno a larghi tratti - 
l'evoluzione del pubblico, e a stabilirne le differenze 
colla folla.</p>
<p>Il pubblico non è che una trasformazione della folla, 
compiuta lentamente dalla civiltà, la quale - mano mano che 
progrediva - scopriva mezzi sempre migliori per poter tener 
legati idealmente gli uomini, senza bisogno che essi fossero 
fisicamente vicini.</p>
<p>La folla è un aggregato semplice nella sua formazione e 
improvviso, quindi in un certo senso animale; il pubblico è un 
aggregato più difficile a formarsi e più lento, quindi più umano.</p>
<p>La folla non è che una riunione di contatti psichici 
essenzialmente prodotti da contatti fisici: il pubblico non ha 
alcun bisogno della vicinanza dei corpi per essere un intricato 
complesso di comunicazioni da anima ad anima.</p>
<p>La folla, insomma, è una collettività eminentemente 
<hi rend="italic">barbara</hi> ed <hi rend="italic">atavica</hi>: il pubblico è una collettività 
eminentemente <hi rend="italic">civile</hi> e <hi rend="italic">moderna</hi>.</p>
<p>Se la similitudine non sembrasse azzardata, direi che tra 
la folla ed il pubblico passa l'identica differenza che corre tra 
l'orda selvaggia e la società attuale. Il progresso, che ha saputo 
trasformare a poco a poco l'orda selvaggia nel tipo dello Stato 
moderno, ha saputo anche tramutare a poco a poco la folla in 
pubblico. Si tratta, in entrambi i casi, di aver sostituito 
all'informe agglomero umano che sentiva, pensava ed agiva 
impulsivamente e tumultuariamente, un altro agglomero umano 
che sente, pensa ed agisce con maggior riflessione e sotto il 
freno di certe leggi.</p>
<p>Le prove di questa differenza tra la folla e il pubblico 
abbondano.</p>
<p>È un assioma che, quanto più un organismo è semplice, 
tanto più è soggetto alle forze della natura. L'uomo civile si 
difende meglio dell'uomo barbaro dalle intemperie, e il 
variare periodico delle stagioni ha sulla sua vita sociale 
un'influenza minore che sull'uomo barbaro. Per la stessa 
ragione l'uomo barbaro sa e può opporre all'ambiente fisico 
una maggior resistenza e una migliore difesa dell'animale 
superiore, e questo, a sua volta, dell'animale inferiore.</p>
<p>Orbene, le folle sono organismi semplici e primitivi, 
perché la loro azione dipende molto dallo stato dell'atmosfera e 
delle stagioni. Una giornata di pioggia basta ad allontanare il 
pericolo d'un assembramento; e non per nulla tutti i questori e 
tutti i prefetti di polizia, seguendo l'esempio di Bailly, 
benedicono il brutto tempo che fa vuotare le vie e le piazze e 
rende difficilissime, se non impossibili, le folle e quindi le 
dimostrazioni o le sommosse.</p>
<p>Il pubblico - organismo più complicato e più civile - non 
si risente affatto dell'instabilità dell'atmosfera: splenda il sole o 
diluvi, esso rimane identico nella sua sostanza e nella sua 
efficacia.</p>
<p>Così il caldo o il freddo, l'estate o l'inverno, che hanno 
tanta influenza sulle folle, non ne hanno alcuna sui pubblici. 
Veggansi in proposito le osservazioni del Fournial<note place="foot"><p>
<bibl><author>FOURNIAL</author>, <title lang="fra">Les crimes des Foules</title>, <pubPlace>Lyon</pubPlace>, 
<publisher>Storck</publisher>, <date>1894</date></bibl>.</p></note> e sopratutto quelle del 
Lombroso e del Laschi<note place="foot"><p>
LOMBROSO e LASCHI, <title>Il delitto politico</title>.</p></note>: esse 
dicono, col linguaggio preciso ed inconfutabile delle cifre, 
come le folle siano più o meno frequenti e numerose, secondo 
le stagioni ed i gradi di calore.</p>
<p>Per i pubblici, invece, tutto ciò è indifferente; e prova ne 
sia, come ha osservato il Tarde, che la crisi più acuta di una 
sovra-eccitazione del pubblico, quella dell'affare 
Dreyfus, è scoppiata e si è diffusa in inverno.</p>
<p>Un altro assioma sociologico è che l'impronta della 
razza va facendosi sempre più debole, mano mano che gli 
organismi salgono nella scala sociale. E questo assioma è tanto 
evidente che non ha quasi bisogno di spiegazione. Più si 
moltiplicano e si intrecciano le influenze sociali, più è difficile 
scorgere lo stigma ereditario della razza - nascosto, attenuato o 
trasformato da cause o da concause ulteriori. Nel regno 
vegetale e nel regno animale (escluso l'uomo) noi possiamo 
agire con una relativa sicurezza affidandoci soltanto 
all'immancabile efficacia della razza e dell'ereditarietà. Gli 
allevatori di piante e di animali lo sanno: coi loro innesti e coi 
loro incroci, essi ottengono - con precisione quasi matematica - 
quello che vogliono: le qualità dello stame e del pistillo, del 
padre e della madre, si combinano e si riproducono nei figli 
con un'esattezza meravigliosa. Possiamo noi agire in egual 
modo sugli uomini? No, certamente. Per questi, se la razza e 
l'ereditarietà valgono molto, vale moltissimo l'ambiente in cui 
nascono e vivono, vale cioè moltissimo l'influenza sociale. 
Dato - per un'ipotesi inverosimile - che si potessero conoscere 
perfettamente nel morale e nel fisico i genitori e i loro antenati, 
non per questo si potrebbe disegnare <hi rend="italic">a priori</hi> l'aspetto 
fisico del figlio, e tanto meno descrivere la sua fisonomia 
morale ed intellettuale.</p>
<p>Orbene, trasportiamo quest'osservazione dall'organismo 
individuale all'organismo collettivo, e chiediamoci se non è 
evidente che la razza ha maggiore influenza su una folla che 
non su un pubblico.</p>
<p>Chi non saprebbe distinguere una folla italiana da una 
folla tedesca? Chi potrebbe confondere un <foreign lang="eng">meeting</foreign> d'inglesi con un <foreign lang="eng">meeting</foreign> di napoletani? Chi 
non sa che una folla veneta non arriverebbe mai agli 
eccessi di crudeltà cui arrivano le folle calabresi o palermitane? 
Basta avere assistito una volta ad una rappresentazione in un 
teatro tedesco, e aver confrontato il contegno degli spettatori 
con quello che tengono ordinariamente gli spettatori italiani, 
per comprendere come le folle siano sotto l'impero assoluto 
della razza da cui escono. Calme o entusiastiche, fredde o 
bollenti, secondo che sono germaniche o latine.</p>
<p>I pubblici delle varie nazionalità non offrono certo 
differenze così spiccate. E non le offrono perché - mentre nelle 
folle gli individui smussano gli angoli delle loro singole 
personalità per non lasciar scorgere che il contorno del loro 
tipo nazionale - nei pubblici invece non c'è questa 
neutralizzazione dell'individuo a intero profitto del carattere di 
razza, appunto perché nei pubblici - aggregati più civili e 
moderni - predomina il fattore sociale anziché quello atavico.</p>
<p>Un terzo assioma sociologico - anch'esso di intuitiva 
evidenza - è che la superiorità d'un organismo - sia esso 
individuale o collettivo - si misura dalla maggiore riflessione 
ch'esso mette nelle sue manifestazioni. Gli uomini e i popoli 
sono più o meno civili, secondo che sanno più o meno vincere, 
col potere d'inibizione, che la educazione e la civiltà han 
sviluppato in loro, gli istinti atavici e selvaggi che li 
trascinerebbero ad agire impulsivamente.</p>
<p>Orbene, chi vorrà e potrà negare che le <hi rend="italic">folle</hi> sono 
assai più impulsive e quindi più violente dei <hi rend="italic">pubblici</hi>? 
Confrontiamo, per esempio, le folle femminili coi pubblici 
femminili. C'è, psicologicamente, un abisso fra le une e gli 
altri. Le folle femminili sono la quintessenza della crudeltà e 
della barbarie: nei loro eccessi esse superano di gran lunga le 
folle maschili. Aprite un libro di storia di qualsiasi epoca, voi 
vi leggerete degli episodi raccapriccianti 
sull'inverosimile grado di bestialità cui possono arrivare le 
donne quando discendono e si riuniscono nelle strade. La 
Rivoluzione francese offre al riguardo un gran numero di fatti 
che incutono orrore e terrore: e anche senza risalire a tempi 
lontani, chi ha assistito alle sommosse di Sicilia nell'inverno 
1893 94, e alle tristi giornate 
di Milano nel maggio 1898, non ha bisogno 
d'imparare da altri che le donne, in folla, sono, peggio che 
selvagge, cannibali.</p>
<p>Che cosa v'ha, invece, di più civile, nel senso buono e 
anche nel senso cattivo di questa parola, dei pubblici 
femminili? Le lettrici dei giornali e dei romanzi alla moda, e 
quelle dei giornali e delle riviste femministe, sono, è vero, 
appassionate ed anche talvolta un poco esaltate; ma la loro 
passione è sempre sapientemente tenuta in freno da una non 
trascurabile dose di furberia, e le loro manifestazioni 
somigliano assai più al modo di agire della volpe che a quello 
della tigre. Per questo ho detto che i pubblici femminili sono 
civili anche nel cattivo senso della parola: hanno cioè della 
civiltà non solo la mitezza, ma altresì - mi perdonino le signore 
- la doppiezza gesuitica.</p>
<p>Ed ora che abbiamo, o almeno crediamo di avere 
dimostrato l'inferiorità della <hi rend="italic">folla</hi> di fronte al 
<hi rend="italic">pubblico</hi>, poiché l'una rappresenta un aggregato barbaro 
ed atavico, l'altro un aggregato moderno e civile, è necessario 
domandarsi qual parte abbiano rispettivamente, nel movimento 
sociale odierno, questi due diversi e indefinibili organismi che 
riassumono tutta la misteriosa e pur possente psicologia 
collettiva.</p>
<p>Il dottor Le Bon<note place="foot"><p>
<bibl><author>LE BON</author>, <title lang="fra">Psychologie des foules</title>, <pubPlace>Paris</pubPlace>, 
<publisher>Alcan</publisher>, <date>1896</date></bibl>.</p></note>, ed io con lui<note place="foot"><p>
<bibl><author>SCIPIO SIGHELE</author>, <title lang="fra">Psychologie des sectes</title>, 
<pubPlace>Paris</pubPlace>, <publisher>Giard et Brière</publisher>, <date>1898</date></bibl>.</p></note>, abbiamo, 
anni or sono, proclamato che la nostra epoca è 
"<hi rend="italic">l'êra delle folle</hi>". Gabriele Tarde invece sostiene che 
la nostra epoca è "<hi rend="italic">l'êra dei pubblici</hi>".</p>
<p>Ci siamo sbagliati, in parte, tutti. La nostra epoca è, 
nello stesso tempo, l'êra dei pubblici e delle folle.</p>
<p>Senza dubbio, il sorgere e lo svilupparsi del pubblico ha 
diminuito la frequenza delle folle, ma non le ha soppresse. Ha 
aperto, per così dire, una nuova valvola al bisogno del popolo 
di manifestare i proprî sentimenti e i proprî pensieri, ma non 
ha chiuso l'antica. Vi sono oggi - oltre le folle - i pubblici, ma 
non vi sono <hi rend="italic">soltanto</hi> i pubblici.</p>
<p>Il progresso modifica e, modificando, migliora; ma non 
cancella totalmente le abitudini ataviche.</p>
<p>Carlyle ha detto che la civiltà non è che una corteccia 
entro cui può ardere viva, col suo fuoco infernale, la passione 
selvaggia dell'uomo. E la verità di questa affermazione è 
confermata quotidianamente dai fatti: noi vediamo persone - 
che si comportano nella vita normale con tutte le forme 
insegnate dal vivere civile - scoppiare ad un tratto in una 
azione crudele che rivela in esse la bestia umana. È il così detto 
delitto passionale. La corteccia della civiltà - dinanzi a una 
provocazione - si è spezzata per lasciar uscir fuori la linfa della 
barbarie.</p>
<p>Quel che avviene per gli individui avviene per le 
collettività.</p>
<p>La civiltà ha tramutato la folla in pubblico, ma il 
pubblico a sua volta ritorna folla, quando il sentimento che lo 
domina è così forte da non sapersi più contenere e da aver 
bisogno per la sua manifestazione della forma atavica con cui 
si esplicava una volta.</p>
<p>Ogni giorno noi assistiamo a questo fenomeno di un 
pubblico che produce una folla.</p>
<p>Quando, per esempio, l'idea che muove un partito, 
ossia un pubblico politico, ha raggiunto un altissimo 
grado di espansione, da quel pubblico esce, quasi per 
generazione spontanea, una folla che fa dimostrazioni, 
sommosse, rivoluzioni.</p>
<p>Quando il sentimento religioso diffuso nel pubblico si 
acutizza nella superstizione, ecco che dal pubblico di fedeli 
escono le folle religiose peregrinanti a un santuario, o deliranti 
dinanzi a qualche madonna o a qualche santo miracoloso.</p>
<p>Quando l'amore o la stima - o viceversa l'odio e il 
disprezzo per una data persona - oltrepassano nel pubblico certi 
limiti, ecco che da questo pubblico escono le folle urlanti di 
entusiasmo e di ammirazione, o di esecrazione e di ferocia, 
intorno ad un sovrano, a un generale, a un artista.</p>
<p>Il pubblico, insomma, in certi casi, ritorna folla, come 
l'uomo civile, in certi casi, ritorna barbaro. E in questo senso 
quindi possiamo dire che la folla non è oggi che una forma 
acuta e patologica del pubblico.</p></div2>
<div2 type="paragrafo"><head>IV.</head>
<p>A questo punto, dopo avere, nel modo più breve e più 
chiaro che per me si poteva, tentato di spiegare che cosa è il 
pubblico, isolandolo dagli altri enti collettivi con cui potrebbe 
confondersi, è necessario ed è men difficile ritornare 
all'oggetto del nostro studio e chiederci in qual modo si forma 
l'opinione pubblica.</p>
<p>Da quanto ho esposto, risulta chiaramente che l'opinione 
pubblica è, qualche volta, non l'opinione del pubblico 
propriamente detto, ma l'opinione della folla.</p>
<p>Il pensiero e il sentimento della collettività, noi lo 
abbiamo visto, se si esprimono oggi normalmente per mezzo 
dei giornali e se si diffondono quindi sugli individui 
sparsi e lontani, si esprimono anche anormalmente per mezzo 
delle moltitudini, le quali sanno dire ed imporre in modo 
staticamente violento ciò che i pubblici pensano in modo 
dinamicamente pacifico. I discorsi, le adunanze, le riunioni 
elettorali, le dimostrazioni di piazza, sono altrettante forme di 
<hi rend="italic">folle</hi>, che influiscono anche oggi - e molto! - sulla 
formazione dell'opinione pubblica. Dietro queste folle c'è 
sempre - siamo d'accordo - un partito, cioè un pubblico, che è 
la loro causa e, per dir così, il bozzolo da cui escono: ma ciò 
non toglie che siano quelle folle che conquistano d'un tratto - 
colla suggestione immediata e fortissima che da loro si 
sprigiona - il cuore e il cervello degli individui i quali, 
altrimenti, avrebbero impiegato più tempo a convertirsi.</p>
<p>Per rispondere dunque alla domanda: in qual modo si 
determina una data opinione pubblica? bisognerebbe fare non 
solo la psico-fisiologia del pubblico, ma anche quella della 
folla.</p>
<p>Senonché, la psico-fisiologia della folla noi l'abbiamo 
studiata altrove<note place="foot"><p>
Vedi <bibl><title>I delitti della folla</title>, <pubPlace>Torino</pubPlace>, <publisher>Bocca</publisher>, 
<date>1910</date>, 4ª ediz.</bibl></p></note> e non amiamo ripeterci. Ci 
resta a studiare quella del pubblico. Ed è ciò che noi tenteremo.</p>
<p>Una prima divisione dei pubblici si presenta spontanea 
quando si voglia considerare, da un lato il diverso grado di 
coltura, dall'altro lato i diversi interessi degli uomini. 
<foreign lang="fra">Qui se ressemble s'assemble</foreign>, dice un 
proverbio, e ciò è vero non solo per le folle, ma anche per i 
pubblici. Una stessa educazione, un identico scopo, riuniscono 
gli individui in un fascio intellettuale, come un identico 
sentimento li spinge tutti ad agglomerarsi in una via o in una 
piazza.</p>
<p>Noi abbiamo quindi i pubblici <hi rend="italic">giudiziari, industriali, 
agricoli, letterari, scientifici, religiosi, politici,</hi> secondo che gli individui appartengono alla magistratura, 
all'industria, all'agricoltura, alla letteratura, alla scienza, alla 
religione, alla politica. Questi pubblici non differiscono fra loro 
soltanto per lo scopo che perseguono, ma bensì anche per 
l'estensione che hanno e per la tecnicità che possiedono. Più il 
pubblico è ristretto, più è tecnico; e più è possente e quindi 
temibile, quanto più l'interesse che difende è generale.</p>
<p>Una volta, la diversità di coltura e di interessi dava 
luogo nella società a divisioni di altro genere, che si 
chiamavano corporazioni, mestieri, classi o caste. Erano 
divisioni più stabili e più ben definite, anzitutto perché si 
fondavano qualche volta sull'eredità, in secondo luogo perché 
chi ne faceva parte non ne poteva uscir facilmente, e chi non 
v'era ascritto non vi poteva con facilità penetrare. Erano, in un 
certo senso, dei campi chiusi nei quali si poteva contare il 
numero dei soldati e donde l'emigrazione e dove 
l'immigrazione erano quasi impossibili.</p>
<p>I pubblici odierni, che hanno sostituito queste divisioni, 
sono assai meno stabili e assai meno definiti; sono, se posso dir 
così, organismi fluttuanti, perché non si può mai precisare la 
qualità degli individui che li compongono e tanto meno il loro 
numero. Un pubblico è oggi una specie di nebulosa, di cui se è 
facile distinguere il nucleo centrale, è difficilissimo 
determinare i confini. Vi entra e ne esce chi vuole; e non 
valgono, o valgono poco, le ragioni ereditarie e tradizionali per 
costringere l'una o l'altra persona a far parte di questo o di quel 
pubblico. Noi possiamo dire che il pubblico è - per la vita 
sociale - quello che è per la vista, una cascata d'acqua, la quale 
ci fa sempre l'identica impressione malgrado che le goccie 
di cui è composta mutino continuamente. Le goccie del 
pubblico sono gli individui.</p>
<p>E non solo vi è una continua variazione nelle goccie che 
forman la cateratta o - per lasciare la metafora - nelle cellule 
che formano quell'organismo collettivo che è il pubblico; ma 
anche questo stesso organismo va sempre più perdendo quei 
caratteri di stabilità e di infrangibilità che presentava una volta.</p>
<p>Confrontate - e non solo in Italia - i partiti politici di 
mezzo secolo fa con quelli attuali. <hi rend="italic">Destra</hi> e <hi rend="italic">Sinistra</hi> erano allora due nomi che, nella Camera e nel paese, 
rispondevano a due correnti di idee che seguivano ognuna il 
loro corso indipendente. Qualunque confusione fra quei due 
partiti e fra gli uomini che li rappresentavano, sarebbe parsa 
impossibile, o, se fosse avvenuta, sarebbe stata giudicata come 
una viltà od un tradimento. La divisione era netta, recisa, 
intangibile. Le goccie, cioè gli uomini, mutavano 
necessariamente, ma la cateratta, cioè l'idea, rimaneva intatta 
ed immobile. Possiamo noi dire lo stesso dei partiti attuali? È 
pietà non rispondere a questa domanda, giacché tutti vedono e 
sanno, pur troppo quanta poca forza di coesione e quanta poca 
impermeabilità (mi si perdoni la parola) abbiano i partiti 
politici dei nostri giorni. Essi non sono che una etichetta che 
l'uomo tiene appiccicata fin che gli fa comodo, e getta lontano 
quando gli conviene di farla dimenticare. Tra i vari partiti c'è 
oggi in permanenza un fenomeno di osmosi e di endosmosi: le 
idee dell'uno penetrano in quelle dell'altro e viceversa; e gli 
uomini che le sostenevano non trovano quindi strano, anzi 
trovano logico, di allearsi dopo di essersi combattuti.</p>
<p>Questa continua mobilità dei partiti o dei pubblici attuali 
(che è giustamente, secondo il Tarde, una delle loro 
caratteristiche principali) non merita però troppo severo 
giudizio, giacché le cause da cui dipende, se non la 
giustificano, la scusano molto.</p>
<p>In primo luogo, è evidente che gli uomini non possono 
essere oggi tenacemente fedeli a un'idea, come lo potevano 
essere, e lo erano, una volta. In passato, ogni uomo nascendo 
aveva già designato non solo la sua carriera e quindi il suo 
posto nel mondo, ma anche il complesso di teorie cui doveva 
serbarsi rigidamente attaccato. Occorreva allora un fatto molto 
grave (ed era ad ogni modo un fenomeno molto strano) per 
vedere, ad esempio, un aristocratico nutrire sentimenti diversi 
da quelli della sua casta. Oggi, invece, ogni uomo che nasce è, 
in gran parte, un'incognita, perché non si può sapere con 
sicurezza né la carriera che sceglierà, né le idee cui sarà devoto. 
Non solo: ma mentre una volta, generalmente, si invecchiava e 
si moriva con idee presso a poco uguali a quelle della gioventù, 
- oggi è più che probabile di cambiare di idee, o per lo meno di 
modificarle, coi lustri se non cogli anni. Il progresso che 
avanza con velocità sempre maggiore rende quasi forzatamente 
necessario il mutar opinione, e non a torto un filosofo diceva 
che chi non cambia mai la propria opinione non può essere che 
colui il quale non vuole o non sa imparar nulla.</p>
<p>Un'altra causa della mobilità dei pubblici, che si 
riattacca alla prima e non ne è che un diverso aspetto, consiste 
nel fatto che oggi la opinione di ciascuno è messa a dura prova 
perché quotidianamente insidiata dal diffondersi di opinioni 
diverse o addirittura contrarie. Un uomo si conserva più 
facilmente onesto, quanto minori sono le occasioni che lo 
tentano: un uomo si mantiene più facilmente d'un dato parere, 
quanto minori sono i pareri opposti che egli sente svolgere 
intorno a lui. Non occorreva certo un carattere adamantino per 
serbar fede, in addietro, a quel patrimonio di idee in cui 
si era nati e cresciuti, poiché non era frequente il caso che 
nuove correnti di idee venissero ad urtare ed a turbare le 
correnti tradizionali ed ereditarie. E, viceversa, non è sintomo 
di poca saldezza di carattere, oggi, il mutar opinione, poiché 
sono infinite le forme di suggestione che la nostra vita sociale 
offre a ciascuno, per trascinarlo a pensare e a sentire in un 
senso piuttosto che in un altro.</p>
<p>Tra queste forme di suggestione, la più importante, 
quella che riassume e concentra tutte le altre, è senza dubbio la 
stampa.</p>
<p>Non vi è professione, non partito, non scuola artistica, 
religiosa o scientifica che non voglia avere il suo giornale o la 
sua rivista, come non v'è reggimento che non abbia la sua 
bandiera. Affermarsi con un giornale è, nel mondo moderno, il 
primo bisogno di un'idea che nasce, come di ogni interesse che 
non vuole essere soffocato da interessi rivali. Ed è perciò che si 
potrebbe fare una statistica e una psicologia della nostra vita 
sociale, solo contando ed esaminando i giornali che vengono 
pubblicati.</p>
<p>Il sentire la imperiosa necessità di possedere un proprio 
giornale, prova implicitamente che ogni partito sa e crede che 
quello è il modo migliore per formarsi un seguito di fedeli. Sa e 
crede cioè, che gli uomini si schierano dietro un'idea, non 
tanto, come una volta, per ragioni ereditarie e tradizionali, 
quanto per ragioni attuali, di persuasione immediata.</p>
<p>Senonché - a questo punto - ci si presenta formidabile la 
domanda: è il giornale o il giornalista che forma il pubblico, o 
viceversa?</p>
<p>Dico formidabile la domanda, non tanto perché, secondo 
il mio parere, lo sia realmente, quanto perché tale è considerata 
in genere dagli scrittori. Noi abbiamo in sociologia molte di 
queste questioni, che si potrebbero tutte ridurre a una 
questione unica: se cioè sia l'ambiente che ha maggior 
influenza sull'individuo, o l'individuo sull'ambiente. Problemi, 
in fondo, che servono soltanto a mostrare l'acutezza 
psicologica dei singoli avversari, i quali, per sostenere la loro 
tesi, fanno sfoggio di argomenti e di paragoni bellissimi, ma 
esagerati e paradossali. Prendiamo, ad esempio, la cosidetta 
<hi rend="italic">teoria del grand'uomo</hi>. Secondo Spencer che la mise in 
ridicolo, è un errore attribuire socialmente una grande 
influenza all'uomo di genio: esso non è che il prodotto 
necessario dell'ambiente in cui sorge e, per così dire, un figlio 
del suo tempo: un uomo non attivo, ma <hi rend="italic">rappresentativo</hi>, 
come lo chiamava l'Emerson; un attore, non un autore del 
dramma storico. Secondo altri, invece - Carlyle il primo - tutto 
ciò che noi vediamo di buono e di bello nel mondo è dovuto 
agli eroi, cioè ai <hi rend="italic">grandi uomini</hi>: l'anima della storia 
intera non è che la loro storia: essi sono, per ripetere 
l'espressione di Stuart Mill: "il sale della terra e senza di loro 
la vita umana diverrebbe una palude stagnante".</p>
<p>Chi ha torto o ragione?</p>
<p>Mi si permetta - prima di rispondere - di ricorrere a una 
similitudine, certo banale, ma che ha, se non altro, il pregio di 
essere chiara.</p>
<p>Ogni uomo è il prodotto dei suoi genitori; senza di essi 
non esisterebbe, e con genitori diversi sarebbe diverso da 
quello che è. Su ciò ci troviamo senza dubbio tutti d'accordo. 
Così ci troviamo certo tutti d'accordo nel credere che ogni 
genio sia il prodotto dell'epoca sua, e che epoche diverse 
producano genii diversi.</p>
<p>Or bene, pur ammettendo queste premesse che a me 
paiono assiomi, negheremmo noi che ogni figlio - una volta 
fatto uomo - possa esercitare sui suoi genitori una grande 
influenza? O per il solo fatto ch'egli è il prodotto 
fisiologico e psicologico di suo padre e di sua madre, 
dovremmo negare la possibilità di questa influenza? No, non è 
vero?</p>
<p>Lo stesso, s'io non mi sbaglio, deve dirsi del genio. 
Napoleone e Garibaldi, Dante e Shakespeare, sorsero quando 
sorsero perché fatalmente dovevano sorgere, e in questo senso 
è vero che essi sono i figli del loro tempo, lo scorcio 
incosciente in cui si è, per così dire, simbolizzata l'umanità di 
una data epoca; ma chi vorrà contestare che, pur essendo 
prodotti necessari della storia, dettero poi essi stessi un nuovo 
indirizzo alla storia, esercitando nel mondo un grande impero 
materiale o morale?</p>
<p>Scendiamo ora da queste altezze, ove si parla di genii e 
di epoche storiche, e ritornando al nostro più modesto 
argomento, parliamo di giornalisti e di pubblici.</p>
<p>I nomi saranno diversi ma il ragionamento non muterà.</p>
<p>Senza dubbio, ogni pubblico, produce i giornalisti che 
hanno i suoi istinti, le sue tendenze, le sue doti ed i suoi difetti; 
che sono, in una parola, creature sue; ma una volta che il 
pubblico ha, per dir così partorito il suo giornalista, è questo 
che, come figlio verso i genitori, può cominciare ad avere 
influenza sul pubblico, a dirigerne e a modificarne le opinioni.</p>
<p>In questo caso si può dire che la psicologia del pubblico 
somiglia a quella della folla. Che cosa sono i 
<foreign lang="fra">meneurs</foreign> delle folle, se non prodotti incoscienti 
e istantanei delle folle stesse? In una moltitudine assembrata e 
fremente, voi sentite ad un tratto una voce o un grido, dietro il 
quale corre subito, con cieca ed uniforme credulità, tutta la 
turba, per dare sfogo ai suoi sentimenti di odio o di amore. Di 
quella voce o di quel grido non è responsabile l'uomo che li ha 
lanciati, ma la misteriosa anima della folla che l'ha 
costretto a lanciarli. Il <foreign lang="fra">meneur</foreign> è dunque 
creato dalla collettività. Ma, appena creato, egli acquista un tal 
potere dispotico su coloro che lo attorniano, che può condurli 
ove vuole, ad eccessi ed a delitti che la folla non avrebbe 
voluto né pensato mai di commettere.</p>
<p>Il giornalista non è che un <foreign lang="fra">meneur</foreign> del 
suo pubblico. Creato da questo, può trascinarlo al di là di dove 
esso stesso voleva andare.</p></div2>
<div2 type="paragrafo"><head>V.</head>
<p>Se la logica, dunque, serve a qualche cosa, io credo che 
essa ci dia il diritto di affermare che l'opinione pubblica è, se 
non del tutto creata, certo plasmata, modificata e diretta dai 
giornalisti.</p>
<p>In quale misura?</p>
<p>Ecco il problema. Problema difficilissimo a risolvere, 
giacché - quantunque i fenomeni di psicologia collettiva 
somiglino molto, per i loro imprevisti <hi rend="italic">precipitati</hi>, ai 
fenomeni chimici - pur tuttavia è impossibile in psicologia 
collettiva quel che è possibile in chimica: sapere cioè qual dose 
occorra delle varie sostanze per ottenere la sostanza nuova.</p>
<p>Per uscir di metafora: come si può determinare quanta 
parte ebbe, nel creare una data opinione pubblica, l'opera 
personale di questo o quel giornalista, e quanta parte l'opera 
anonima, collettiva ed istintiva del popolo?</p>
<p>Si dice, per esempio<note place="foot"><p>
TARDE, Art. cit.</p></note>, che la statistica degli abbonamenti è 
un eccellente termometro - spesso consultato - che avverte i 
redattori di un giornale della linea di condotta da 
seguirsi. In questo caso è il pubblico che impone, colla 
sanzione economica, il suo parere ai giornalisti, non questi a 
quello. E c'è in proposito l'esempio famoso del "Figaro", che 
nel 1897 dopo aver pubblicato i primi articoli 
di Emilio Zola in favore di Dreyfus e di chi lo difendeva, mutò 
bandiera per non disgustare i suoi abbonati ed i suoi 
lettori<note place="foot"><p>
Il "<hi rend="italic">Figaro</hi>" poi mutò nuovamente bandiera 
e diventò il divulgatore più autorevole della necessità della 
revisione del processo Dreyfus.</p></note>.</p>
<p>Senza ricorrere, del resto, a un fatto tanto noto, e 
compiuto se non altro con una franchezza che ne potrebbe 
essere una attenuante, ognuno di noi - per poco che abbia 
pratica del mondo giornalistico - conosce dei fatti analoghi; 
conosce cioè dei giornali e, quel che è peggio, dei giornalisti, 
che hanno mutato o modificato le loro opinioni perché gli 
umori del pubblico, e quindi la cifra degli incassi, 
consigliavano loro utilmente di modificarle.</p>
<p>Malgrado questi fatti, io inclino però a credere più 
frequente e più intensa l'influenza del giornalista sul pubblico, 
che non quella del pubblico sul giornalista. E non solo 
quell'influenza è, secondo me, più intensa, ma può essere 
anche moralmente più dannosa. Ed ecco il perché. Il pubblico 
potrà far mutare indirizzo a un giornale: noi riconosciamo che 
questa è una brutta cosa per il carattere e l'indipendenza del 
giornale giacché è, in fondo, una forma di corruzione. Ma è una 
corruzione che non fa che una sola specie di vittime: le facili 
coscienze dei convertiti. Si tratta quindi semplicemente di una 
questione di morale individuale. Se, per tenerci all'esempio 
citato, i lettori del "Figaro" volevano che il loro giornale 
difendesse lo Stato maggiore francese e ribadisse la 
catena del relegato dell'Isola del Diavolo, e se il Consiglio 
d'amministrazione del grande giornale parigino ha creduto suo 
interesse di accontentarli, peggio per quei lettori, e peggio, 
ripeto, per le coscienze dei giornalisti e per l'indipendenza del 
giornale che a quel mutamento si sono adattati. Non c'è altro 
da deplorare.</p>
<p>L'influenza, invece, del giornalista sul pubblico può 
essere moralmente e materialmente assai più dannosa, giacché 
il giornalista può mentire, può far credere al suo pubblico cose 
non vere, e quindi traviarne il giudizio; può, insomma, 
commettere verso di lui molti delitti, sfruttando la sua credulità 
e la sua buona fede. C'è forse il bisogno di portar degli esempi 
per provare quante imprese losche - finanziarie e politiche - 
furono gabellate per buone al pubblico dall'arte sapiente dei 
giornalisti? I <hi rend="italic">Panama</hi> francese e italiano informino. Del 
danaro, molto danaro, moltissimo danaro, e si crea l'opinione 
pubblica che si vuole.</p>
<p>Non parliamo poi dei periodi elettorali, dove, oltre il 
danaro, sono in gioco mille passioni, non tutte nobili e pure. 
Come vi sono i candidati o i loro grandi elettori che 
mentiscono alla <hi rend="italic">folla</hi> che ascolta i loro discorsi, e 
promettono cose che sanno di non poter mantenere e diffamano 
i loro avversarî, - così vi sono i giornalisti dell'uno e dell'altro 
campo che mentiscono al loro <hi rend="italic">pubblico</hi> per trascinarlo a 
dare il voto a Tizio piuttosto che a Caio. Nel dover constatare 
questi fatti dolorosi c'è una sola consolazione: ed è che i 
giornali, come gli oratori, si servono l'un l'altro d'antidoto e si 
neutralizzano. Ma non resta men vero che il <hi rend="italic">pubblico</hi> è, 
in moltissimi casi, come la creta molle su cui imprime la sua 
impronta la mano del giornalista.</p>
<p>Gabriele Tarde colla sua abituale acutezza diceva che - 
quasi a contrappeso psicologico a questi delitti 
commessi <hi rend="italic">verso</hi> il pubblico - vi sono anche i 
delitti commessi <hi rend="italic">dal pubblico</hi>. Ed è vero.</p>
<p>Già, quel fenomeno di peggioramento morale collettivo 
che io ho constatato nella folla avviene fatalmente anche nel 
pubblico, il quale non è che una folla diffusa.</p>
<p>Gli individui che compongono una folla od un pubblico 
- presi uno per uno - sono, in generale, buone e brave persone: 
riuniti insieme, si direbbe che le loro qualità migliori si elidono 
e si nascondono per lasciare scorgere e sopravvanzare le 
qualità peggiori. Si svegliano, cioè, nelle collettività - siano 
esse statiche come una folla, o dinamiche come un pubblico - 
gli istinti più bassi, e delle stratificazioni del carattere salgono 
alla superficie le prime, le più animali e le più selvaggie. Le 
folle son più feroci e brutali, nella manifestazione di questi 
istinti, appunto perché sono organismi atavici; i pubblici son 
meno brutali e feroci appunto perché sono organismi moderni e 
civili. Le une, nel loro parossismo d'odio, corrono 
all'assassinio; gli altri si limitano all'ingiuria e alla 
diffamazione. Le une uccidono materialmente, gli altri si 
limitano ad uccidere moralmente.</p>
<p>Dobbiamo dire - per questo - che tanto le folle come i 
pubblici sieno incapaci di slanci nobili, generosi ed eroici? 
Nemmeno per idea. Ma questi slanci sono rari, e la regola è 
che, nelle collettività, gli istinti buoni rimangono addormentati.</p>
<p>Prendete, come esempio, le forme più ristrette e più 
comuni del pubblico: i salotti, i <foreign lang="eng">clubs</foreign>, ecc.; provate in 
una conversazione a dir bene d'una persona: qualcuno farà eco, 
gli altri, se non contraddiranno, rimarranno zitti e il discorso 
morirà ben presto.</p>
<p>Provate invece a dirne male: sarà un coro: ognuno avrà 
il suo piccolo sassolino da aggiungere alla valanga del 
pettegolezzo, e l'argomento, state pur certi, non si estinguerà 
tanto presto.</p>
<p>Bisogna confessarlo: la leggenda biblica è 
psicologicamente verissima: i frutti dell'albero del male sono 
assai più saporiti di quelli dell'albero del bene.</p>
<p>Passiamo dai pubblici ristretti ai pubblici vasti: dal 
salotto al giornalismo.</p>
<p>Nella stampa, se si vuole veramente svegliare l'interesse 
e la curiosità del pubblico, occorre creargli non un oggetto 
d'amore, ma un oggetto d'odio. Piacciono, per dir il vero, 
anche gli idoli, e vi si bruciano incensi con grande prodigalità, 
ma finiscono per stancare: e d'altronde non è sempre troppa 
malignità il supporre che il pubblico crei degli idoli per darsi 
poi il divertimento di abbatterli.</p>
<p>Un'osservazione che non ho intesa fare a suo tempo da 
alcuno e che pure mi sembra semplicissima, è che l'affare 
Dreyfus ha preso un nuovo slancio ed ha maggiormente 
appassionato il pubblico dei due mondi quando il fratello 
dell'infelice capitano accusò Esterhazy di essere l'autore del 
<foreign lang="fra">bordereau</foreign>. Egli aveva trovato l'<hi rend="italic">oggetto 
d'odio</hi> da offrire in pascolo al popolo. Fino allora si 
combatteva per l'innocenza di un uomo ma non si conosceva. il 
nome del vero colpevole: era una campagna <hi rend="italic">negativa</hi>, la 
cui nobiltà non poteva essere sentita da tutti, ma soltanto da 
coloro che si appassionano idealmente per la verità e per la 
giustizia. Il grosso del pubblico, come le folle a teatro, vuole 
che i drammi finiscano non solo col trionfo dell'innocente, ma 
anche colla condanna del colpevole. E la simpatia per Dreyfus 
aveva bisogno, per crescere, di riscaldarsi al fuoco dell'odio 
contro Esterhazy.</p>
<p>Dice benissimo il Tarde: "Scoprire o inventare un nuovo 
e grande oggetto di odio per l'uso del pubblico, è ancora uno 
dei mezzi più sicuri per diventare uno dei re del 
giornalismo. In nessun paese, in nessuna epoca, l'apologetica 
ha avuto tanto successo quanto la diffamazione".</p>
<p>Ed è questa considerazione, e nessun'altra, che può 
spiegare l'enorme successo della stampa diffamatoria, dei 
Drumont, dei Rochefort, e di tutte le altre tigri letterarie di 
Francia e di altrove.</p>
<p>Il pubblico, quindi, è per sé stesso un po' delinquente, 
giacché ha degli istinti e delle passioni basse ed impure.</p>
<p>Nei periodi storici, durante i quali il progresso si 
accelera e si acutizza in forme rivoluzionarie, il pubblico può 
diventare delinquente davvero. Allora è facile che dalla ferocia 
verbale passi alla ferocia materiale e che esso voglia colpire, 
non soltanto a parole, i suoi <hi rend="italic">oggetti d'odio</hi>. Allora è 
facile che esso applauda chi propone, e spinga anzi a proporre, 
le leggi di proscrizione, le condanne, i massacri, le 
persecuzioni di qualunque genere. Senza l'esistenza e senza le 
provocazioni di un certo pubblico, gli orrori della Rivoluzione 
francese, come del resto di tutte le rivoluzioni, non sarebbero 
stati possibili.</p>
<p>Nei periodi storici normali, il carattere delittuoso di certi 
pubblici è diverso, si vede meno, ma non è per questo meno 
effettivo. Allora il pubblico, più che autore è complice di 
delitti; non li commette, ma sopporta che i suoi capi li 
commettano, e cerca nasconderli o attenuarli in base a una 
speciale moralità che non è altro se non un interesse di partito. 
Da ciò, le congiure del silenzio su azioni non belle compiute da 
personalità politiche; da ciò, i tentativi di salvataggio, quando i 
nodi vengono al pettine e suona l'ora paurosa delle 
<hi rend="italic">inchieste</hi>. Ma il tema è scabroso, e non è facile né forse 
bello l'insistervi.</p>
<p>Se vi sono dei pubblici delinquenti, vi sono anche 
dei pubblici pazzi o, per lo meno, incoscienti. Il 
pubblico è qualche volta assalito di improvviso da un eccesso 
di follia, senza che se ne possano spiegare le ragioni: fenomeno 
codesto che non trova altro paragone se non in quelle folate di 
vento che turbano d'un tratto la quiete dell'atmosfera. Il 
pubblico greco che or sono alcuni anni impose al suo governo 
la guerra colla Turchia, era in uno di questi accessi; e forse 
anche il popolo italiano traversò una fase di incoscienza dopo il 
disastro di Adua, nel giudicare la responsabilità della guerra e 
nel decidere la condotta che i suoi ministri dovevano tenere.</p>
<p>Meno gravi e meno importanti, socialmente ma 
psicologicamente simili, questi <foreign lang="fra">engoûments</foreign> sono anche la caratteristica dei pubblici, non politici, ma 
artistici e letterari. Viene alle volte un momento in cui un 
letterato diventa improvvisamente <hi rend="italic">di moda</hi>, e per un 
po' di tempo non si parla che di lui, non si scrive che di lui; è 
il re del giorno. Magari egli non ha prodotto nulla di nuovo, o 
l'ultimo suo libro è inferiore ai precedenti: eppure soltanto 
allora sembra che il pubblico s'accorga della sua celebrità.</p>
<p>In tutti questi casi la psicologia dei <hi rend="italic">pubblici</hi> ritorna ad assomigliare alla psicologia delle folle, dove non 
si sa come o perché nascano certi impulsi e scoppino certe 
azioni violente, o delittuose o pazzesche, che nessuna forza 
umana è capace di moderare.</p>
<p>E appunto in questi casi ritorna più imperiosa la 
domanda: dietro ogni pubblico non ci son forse sempre dei 
pubblicisti che lo aizzano, come dietro ogni folla c'è sempre 
una setta che ne è quasi il lievito?</p>
<p>Qualunque sia la risposta che si voglia dare a questa 
domanda - e una risposta recisa, categorica, sarebbe a mio 
parere impossibile - essa avrebbe, per lo scopo del nostro 
studio, una relativa importanza. A noi basta avere 
constatato che alcune volte - io direi molte volte - è il 
giornalista che forma l'opinione pubblica. In questi soli casi si 
può tentare di proporre qualche suggerimento che serva a 
rendere più onesta e più utile l'influenza del giornale, e quindi 
più cosciente e più vera l'opinione pubblica.</p>
<p>Per i casi in cui - non il giornale esercita il suo potere di 
suggestione sul pubblico, ma questo su quello, - io non vedo 
possibilità di rimedî o consigli, se non forse in una vasta e 
lunga opera di educazione e di istruzione popolare, che 
trascenderebbe i limiti del nostro lavoro.</p>
<p>Se infatti voi credete che una qualsiasi opinione si 
manifesti nel pubblico, senza che vi abbia influito la voce di 
alcun pubblicista, per un fenomeno incomprensibile di 
generazione spontanea, voi potrete tutto al più studiare il modo 
e le forme con cui questa opinione si è manifestata, ma non 
potrete consigliare alcun mezzo per cercar di modificare 
quell'opinione. Essa sarebbe una fatalità, contro cui è vano 
lottare.</p>
<p>Ma poiché, ripeto, se si potrà discutere sulla misura 
dell'influenza della stampa, non si può certo discutere sulla 
realtà effettiva di questa influenza, noi cercheremo se v'è un 
modo di disciplinarla affinché essa adempia con maggior 
moralità e più coscienza al suo difficilissimo còmpito di creare 
la pubblica opinione.</p></div2>
<div2 type="paragrafo"><head>VI.</head>
<p>È un fenomeno, in apparenza, un po' strano che 
mentre lo Stato esige delle garanzie intellettuali e morali per 
lasciare esercitare la professione del medico, dell'avvocato, 
dell'ingegnere, dell'impiegato, non ne esiga nessuna per 
esercitare quella del giornalista.</p>
<p>Si direbbe - e perdonatemi il paradosso - che lo 
Stato lasci in balìa degli incompetenti le funzioni più alte e più 
difficili; lascia infatti ai giurati (che non hanno l'obbligo di 
essere giuristi o psicologi) il giudicare della vita e dell'onore 
dei singoli cittadini; lascia ai deputati (che non hanno l'obbligo 
d'aver fatto studi di sociologia) il giudicare degli interessi 
collettivi della nazione; infine lascia ai giornalisti (che non 
debbono dare nessun esame né presentare la fedina criminale 
pulita) il terribile potere di formare la pubblica opinione.</p>
<p>Con ciò - e mi preme di dichiararlo subito - io non 
intendo affatto di invocare delle leggi che restringano il diritto 
di diventar giurato, deputato o giornalista. Io non credo - o per 
lo meno credo assai poco - alla valutazione ufficiale delle 
attitudini: credo invece che - sopratutto nel campo intellettuale 
- imperi la legge di selezione e di sopravvivenza dei più adatti. 
Lo Stato può distribuire lauree e diplomi: chi, pur avendoli 
ottenuti, non ne è degno, muore ugualmente di fame o trascina 
una oscura e faticosa esistenza. Tutto ciò che ha il bollo 
governativo - laurea, esame, concorso - non è in fondo che un 
mezzo per la diffusione di quella crisi di mediocrità che si va 
determinando oggi fra i notabili della borghesia.</p>
<p>Parmi però che se sarebbe del tutto inutile - oltre che 
ridicolo - l'esigere per il giornalista un diploma, non sarebbe 
affatto inutile esigere per il giornalista stesso una garanzia della 
sua moralità e della sua intelligenza. Il diploma è una 
responsabilità indiretta che si assume lo Stato e che, in pratica, 
non esiste: l'obbligo di firmare gli articoli sarebbe - se io non 
mi illudo - una responsabilità personale e diretta, che avrebbe 
in pratica une grande e benefica efficacia.</p>
<p>Tutti sappiamo il feticismo che il popolo ha per ciò 
che è stampato: gran parte di coloro che leggono un 
giornale credono a quello che leggono con fede cieca, lo 
reputano possibile e probabile, lo ripetono, lo raccontano, lo 
ampliano, lo svisano. Di ogni notizia stampata si può dire quel 
che si dice della calunnia: anche se non v'è nulla di vero, ne 
resterà sempre qualche cosa.</p>
<p>Orbene, a me pare che non bisognerebbe approfittare 
troppo di questa inconscia credulità del pubblico e che il più 
elementare sentimento di lealtà dovrebbe consigliare a mettere 
un nome - ossia una persona che ne risponda - in fondo a ogni 
articolo. Così il lettore avrebbe, in quel nome, una garanzia, o 
per lo meno un indice per prestare maggiore o minore fede a 
quello che legge.</p>
<p>Quand'io vedo sui giornali certi attacchi violenti contro 
questa o quella persona, contro una società, contro una 
istituzione, e non trovo in calce all'articolo un nome, mi vien 
fatto di pensare - per associazione di idee - a una lettera 
anonima.</p>
<p>Lo so: si può obbiettare che c'è l'<hi rend="italic">organismo 
giornale</hi>, il quale risponde di quello che è stampato nelle 
sue colonne. Ma a che si riduce questa responsabilità? Nel 
maggior numero dei casi il processo non si vuol fare o non si 
può fare perché mancano nell'articolo gli estremi del reato; ed 
è giusto, allora, che si getti la lode o il discredito senza che si 
sappia chi è colui che loda o diffama?</p>
<p>Nei casi in cui il processo si fa, vi è la magra 
consolazione e l'inutilissima sanzione, di veder condannare il 
gerente che non ha mai nessuna colpa, o il direttore che può 
non averla, o - ipotesi rarissima - l'autore dell'articolo 
anonimo, se egli sentirà il bisogno di rivelarsi all'ultima ora, 
mentre avrebbe dovuto, per lealtà, mostrarsi prima.</p>
<p>Ma, si dice, resterebbe ad ogni modo la 
responsabilità finanziaria dell'amministrazione del 
giornale. Prescindendo dal discutere quanto sia effettiva questa 
responsabilità, io domando: è giusto ed è civile il ridurre a una 
responsabilità collettiva, anonima e soltanto finanziaria, i delitti 
che per mezzo della stampa si possono commettere? Non 
sarebbe questo un risuscitare l'epoca longobarda in cui anche 
gli omicidii si scontavano soltanto in danaro, o, peggio ancora, 
l'epoca barbara, in cui rispondeva di un delitto non solo colui 
che lo aveva commesso, ma tutta la sua famiglia, tutto il suo 
<foreign lang="eng">clan</foreign>?</p>
<p>Intendiamoci bene: io credo doveroso che 
l'amministrazione di un giornale risponda dinanzi alla legge 
civile di tutto ciò che nel giornale si pubblica: ma non credo 
che questa responsabilità sia sufficiente, e non credo equo che 
il pietoso velo di un'anonima collettività copra la non bella 
figura dell'uomo che ha scritte cose degne d'esser condannate 
o anche soltanto di essere biasimate.</p>
<p>La gogna è, tra le pene più antiche, quella che 
trasformata civilmente, sembra ancora a me la più giusta. Si 
sappia pubblicamente da tutti il nome di colui che per vendetta, 
per invidia, o per altri più bassi motivi ha gettato il discredito 
su una persona o ha ingannato e traviato i suoi lettori.</p>
<p>Questo è, secondo la mia coscienza, il criterio con cui 
parmi si debba intendere la responsabilità.</p>
<p>Senonché i fautori dell'articolo anonimo hanno degli 
altri argomenti in favore della loro tesi. L'articolo anonimo, 
essi dicono, ha più efficacia sul pubblico, giacché rispecchia 
non l'opinione singola d'uno scrittore, ma quella d'un partito, e 
giacché permette al giornale di mantenere unità di indirizzo.</p>
<p>Ha più efficacia sul pubblico? Forse. Ma che genere 
d'efficacia?</p>
<p>Io penso che l'articolo firmato si possa 
paragonare alla voce d'un oratore, e l'articolo anonimo ad uno 
di quei gridi ignoti che escono spesso dalla folla.</p>
<p>Io non nego che questo grido possa suggestionare la 
moltitudine più di quel che possa persuadere il suo uditorio la 
parola di un oratore: ma qual è la suggestione più cosciente e 
più onesta?</p>
<p>Del resto si può affermare, tanto per fare una frase, che 
l'articolo anonimo rispecchia, non l'opinione d'una persona, 
bensì quella d'un intero partito: in realtà l'articolo è sempre 
scritto da una sola persona o per lo meno sulla falsariga delle 
idee suggerite da una sola persona, e quindi il voler far credere 
che è un'opera collettiva... come i poemi d'Omero, è una 
finzione.</p>
<p>Nessuno più di me riconosce, e l'ho già detto, che il vero 
giornalista è, come in un altro campo il vero artista, un uomo 
che intende, riassume in sé ed esprime bisogni, desiderii e 
pensieri che giacciono confusi e diffusi nella psiche collettiva; 
ma se egli ha questa dote felice di rendersi interprete del 
sentimento di molti, perché nascondere il suo nome? Anzitutto 
egli potrebbe sbagliarsi, e in tal caso è bene si sappia che 
l'opinione o il giudizio espresso son l'opinione ed il giudizio di 
un solo e non di molti; in secondo luogo, se egli veramente 
dice quello che molti pensano, dov'è il danno che produrrebbe 
la sua firma? I giornali possono molto, ma possono molto 
anche i libri nella formazione e nella trasformazione delle idee 
e dei sentimenti. E i libri, specialmente i libri che <hi rend="italic">hanno 
rifatto la gente</hi>, non sono anonimi.</p>
<p>Quanto al mantenere unità di indirizzo al giornale, 
riconosco che il sistema di scrivere senza firmare è... il sistema 
ideale.</p>
<p>Siccome nessuno sa chi è colui che scrive, nessuno può 
rimproverare a Tizio o a Caio di scrivere oggi in un 
giornale il contrario di quello che scriveva ieri in un altro. Io 
invece desidero che gli articoli sian firmati appunto per evitare 
<hi rend="italic">smistamenti</hi> di persone che, lavorando anonimamente, 
possono, senza cadere in discredito, <hi rend="italic">uniformarsi 
all'indirizzo di un giornale</hi> che, magari, poco prima, in un 
altro giornale avevano combattuto. E d'altra parte, pur 
riconoscendo che si può onestamente mutare le proprie 
opinioni, vorrei che queste naturali modificazioni del pensiero 
politico dei singoli giornalisti fossero compiute alla luce del 
sole e colla franca lealtà di chi non si vergogna d'aver 
cambiato parere.</p>
<p>L'articolo anonimo è una specialità del giornale politico 
quotidiano: le riviste scientifiche o letterarie, salvo casi 
rarissimi, portano tutti articoli firmati.</p>
<p>Eppure, o appunto, l'opinione pubblica formata dalle 
riviste, su una qualsiasi questione tecnica, scientifica o 
letteraria, è sempre più equa, più misurata, più cosciente 
dell'opinione pubblica politica formata dai giornali quotidiani.</p>
<p>Perché?</p>
<p>Le ragioni sono evidenti. Anzitutto perché gli scrittori 
delle riviste sono ritenuti più onesti degli scrittori dei giornali, 
nel senso che si crede e si sa che essi sostengono sempre la loro 
opinione sincera, non quella che in un dato momento potrebbe 
piacere al pubblico, e tanto meno quella che potrebbe essere 
loro imposta, e magari pagata, da chi avesse interesse a vederla 
trionfare. In secondo luogo, perché gli scrittori delle riviste 
sono intellettualmente migliori, cioè più competenti nel 
soggetto che trattano, e non <hi rend="italic">fanno l'articolo</hi> (come i 
giornalisti) su qualsiasi argomento, ad essi magari ignoto 
un'ora prima.</p>
<p>Orbene, questa superiorità morale e intellettuale che 
hanno incontestabilmente le riviste sui giornali 
quotidiani è, in fondo, dovuta al fatto che nelle riviste 
gli articoli sono firmati.</p>
<p>Esigete la firma anche per gli articoli dei giornali 
quotidiani, e gli articoli saranno migliorati moralmente e 
intellettualmente.</p></div2>
<div2 type="paragrafo"><head>VII.</head>
<p>Arrivato alla fine del mio saggio, sento e prevedo io 
stesso due critiche.</p>
<p>Si dirà, in primo luogo, che se la stampa ha molta 
importanza nella formazione dell'opinione pubblica, non ne è 
però la causa unica: si dirà, in secondo luogo, che il limitarsi ad 
esigere che gli articoli sian firmati, dato che sia un rimedio, è 
un rimedio meschino di fronte al male che il giornalismo può 
fare.</p>
<p>Accetto in parte la prima critica, ma rispondo con le 
seguenti parole di Max Nordau: "L'uomo di Stato che or sono 
circa 60 anni diceva che "la stampa è il quarto potere" 
credeva di dire un paradosso; inconsciamente pronunziava una 
profezia. La stampa, senza volerlo, senza saperlo quasi, entra in 
concorrenza vitale coi poteri costituiti. Essa tende ad 
impadronirsi dei diritti del Governo, del Parlamento e 
dell'Accademia. Naturalmente questi corpi si difendono. Essi 
odiano la stampa perché sentono in lei la loro erede un poco 
impaziente. Ma il loro odio sarà impotente. Le stampa sarà la 
più forte. Poiché essa è la figlia delle condizioni nuove della 
vita civile, mentre gli altri poteri sono stati creati da una civiltà 
che non conosceva ancora né ferrovie, né telegrafo, né 
telefono, né istruzione obbligatoria e universale. La base 
sociologica di tutte le istituzioni di una democrazia è l'opinione 
pubblica, vale a dire il sentimento e la volontà della 
maggioranza del popolo. Tutto il meccanismo del 
parlamentarismo: agitazioni elettorali, elezioni, Camera, 
regolamento delle sedute, discussioni, votazioni, non sono che 
la messa in opera dell'opinione pubblica. Ma quanto pesante e 
fuor di moda è questa macchina! E quanto elegante, mobile, 
efficace, al contrario, quella della stampa! Come incarnazione 
del suffragio universale, essa è infinitamente più adattata alle 
invenzioni moderne che il parlamentarismo!".</p>
<p>È dunque perdonabile se, in questo primo abbozzo d'uno 
studio sull'opinione pubblica, ci siamo fermati a considerare 
l'influenza della stampa che è, nello stesso tempo, 
dell'opinione pubblica la causa e l'espressione più profonda e 
più vera.</p>
<p>Alla seconda critica rispondo che, se vi saranno senza 
dubbio molte riforme più radicali per correggere i difetti e 
quindi la influenza della stampa periodica, codeste riforme 
sarebbero per le leggi che governano la stampa, non per gli 
uomini che la incarnano e la rappresentano, ed io penso 
modestamente che occorra, oggi sopratutto, mutar piuttosto gli 
uomini che non le leggi.</p>
<p>Le leggi, anche ottime, sono inutili, se non dannose, 
quando son mediocri o cattivi gli uomini che le applicano. E se 
anche si potesse, senza ledere i prìncipi di libertà, escogitare 
un'ottima legge sulla stampa, essa rimarrebbe inefficace se i 
pubblicisti non avessero maggiore coscienza e non sentissero 
maggiore responsabilità della loro missione.</p>
<p>Ora, a sviluppare questa coscienza e a far sentire questa 
responsabilità, io non so spinta maggiore di quella che verrebbe 
dall'esigere che il pubblicista mettesse sempre il suo nome a 
fianco delle sue parole.</p>
<p>A poco a poco si eleverebbe - per eliminazione degli 
indegni e dei mediocri - il livello morale e intellettuale della 
stampa periodica, e si darebbe la meritata influenza sul 
pubblico a quella <foreign lang="fra">élite</foreign> della intelligenza che è 
ancora la sola forma di aristocrazia che possa avere dei diritti 
sul popolo. Giacché, se è vero che per giudicare della bontà di 
un'idea basta contare i voti dei posteri, è vero altresì che 
occorre pesare quelli dei contemporanei.</p>
<p>E per quanto si voglia, e si debba, abbassare e diminuire 
l'efficacia dei singoli individui sull'ambiente che li circonda e 
attribuire tutto l'onore del progresso umano alle collettività, 
bisogna riconoscere che l'uomo ha ancora un potere di 
suggestione personale, e che sarebbe dannoso il volerglielo 
togliere coll'esigere che egli si nascondesse sempre sotto 
l'anonimo.</p>
<p>Per comprendere quel che possa - più che l'idea, il nome 
di colui che la sostiene e la divulga - basta pensare al famoso 
<hi rend="italic">Io accuso!</hi> di Emilio Zola.</p>
<p>La straordinaria forza di suggestione di quell'atto 
superbamente bello, non stava tanto nel sentimento e nel 
pensiero, quanto nell'uomo che lo manifestava: e il bene 
immenso che ha fatto quella lettera alla causa della giustizia e 
della umanità, capovolgendo un'opinione pubblica iniqua, 
dipendeva non dal contenuto della lettera, ma dalla firma.</p></div2></div1>
<div1 type="capitolo"><head>CAPITOLO QUINTO</head> 
<argument><p>Il Parlamento e la psicologia collettiva</p></argument>
<epigraph lang="fra"><p>"Les Parlements ressemblent à ces ruines que l'on 
foule aux pieds, mais qui rappellent toujours l'idée de 
quelque temple fameux pour l'ancienne religion des 
peuples".</p>
<p><bibl>MONTESQUIEU, <title>Lettres Persanes</title>
<lb/>Lettre 92 - Usbeck à Rustan</bibl>.</p></epigraph>
<p>Io non so se, come molti sperano e alcuni credono, sia 
vicina l'ora in cui il sistema parlamentare dovrà trasformarsi o 
morire. Certo so che non poche accuse vengon lanciate contro 
di esso da uomini politici e da pensatori, e che la grande massa 
del pubblico non gli risparmia critiche acerbe e talvolta uno 
sdegnoso disprezzo. Parmi però che nella severa requisitoria 
siasi dimenticata l'accusa più grave.</p>
<p>Finora si è combattuto il parlamentarismo soprattutto 
nelle persone: i deputati - si è detto - non sono, salvo rare 
eccezioni, i migliori della nazione, sono spesso anzi gente 
mediocre; conquistano il seggio, fanno i proprî interessi non 
quelli degli elettori, o fanno gl'interessi di questi solo in 
riguardo al vantaggio personale che ne possono trarre; manca od è 
debole la disciplina di partito ove sarebbe necessaria, e la si 
ritrova invece sotto la forma losca di camorra o sotto la 
forma ridicola di puntiglio nelle questioni in cui le grandi idee 
politiche non entrano e gli estremi settori della Camera 
potrebbero andar d'accordo senza offendere la logica e 
l'integrità del carattere; il regionalismo e il campanilismo, 
queste due manifestazioni di meschino e miope egoismo 
collettivo, dominano e spadroneggiano insieme all'egoismo 
individuale, portando l'immoralità dentro e fuori del 
Parlamento, e facendo del deputato, che dovrebb'essere un 
legislatore conscio del suo altissimo ufficio, un uomo che rende 
molti favori nella speranza che a lui si ricambino con un solo: 
eleggerlo nuovamente. E tutto ciò senza accennare al più brutto 
e pur troppo forse al non meno diffuso fra i vermi che rodono il 
sistema parlamentare: la compera dei voti nelle elezioni.</p>
<p>Nessuno ha creduto, ch'io mi sappia, di combattere il 
Parlamento, anziché nelle persone che lo costituiscono, nella 
sua essenza di organismo collettivo. Nessuno cioè si è posto 
questo problema: dato anche, per un'ipotesi inverosimile, che 
tutti i singoli membri che lo compongono fossero moralmente e 
intellettualmente gli <hi rend="italic">ottimi</hi> della nazione, potrebbe il 
Parlamento dare ottimi risultati? In altre parole: nel solo fatto 
d'essere una riunione di molti, non è insita la ragione di quasi 
tutti i suoi difetti?</p>
<p>A questa domanda noi tenteremo di rispondere.</p>
<div2 type="paragrafo"><head>I.</head>
<p>È un'idea volgare, - che un ottimista potrebbe attribuire 
alla modestia umana, e un pessimista al desiderio di non 
assumere responsabilità, - il credere che <hi rend="italic">più persone</hi> sappiano decidere meglio che una <hi rend="italic">persona sola</hi> una 
qualunque questione.</p>
<p>Quattro occhi vedono più di due, - dice un 
proverbio, che è senza dubbio vero in molti casi ma è anche 
senza dubbio falso in molti altri, come accade in genere di tutti 
i proverbi, nati dall'esperienza raccolta su <hi rend="italic">alcuni</hi> fatti, e 
non applicabili perciò a <hi rend="italic">tutti</hi>. E allargando il principio 
contenuto in quel proverbio, che pareva di evidenza 
assiomatica, si è venuti man mano in ogni ramo della vita civile 
costituendo la regola che le decisioni importanti dovessero 
essere prese da un collegio di individui anziché da un solo 
individuo. La magistratura giudicante, popolare o togata, fu 
collegiale; i problemi che riguardano argomenti di arte, di 
scienza, d'industria, d'amministrazione, furono sottoposti al 
giudizio di Consigli o di Commissioni; e anche le leggi, che 
sono i più gravi problemi dei popoli, dovettero sottoporsi al 
Parlamento, ossia al voto di molte persone.</p>
<p>Si credeva con ciò di ovviare ai pericoli che presenta, 
così dal lato morale come da quello intellettuale, il sistema di 
lasciar arbitro un solo. Sommando più intelligenze, - dicevasi, - 
si avrà un risultato migliore di quello che darebbe una 
intelligenza unica, e unendo più persone, esse si controlleranno 
a vicenda, evitando così le ingiustizie, altrimenti assai facili.</p>
<p>Il ragionamento, - bisogna confessarlo, - era semplice, e 
in apparenza d'una logica ferrea. Ma era vero poi nella pratica? 
A me pare di no.</p>
<p>Anzitutto, per ragioni che chiamerò estrinseche e che ha 
egregiamente accennate Aristide Gabelli. "Si dice - egli 
scriveva - che le Giunte, le Commissioni, i Consigli, in una 
parola i molti che esercitano il potere insieme, sono una 
guarentigia contro gli abusi. Sarà anche vero. Ma prima 
bisogna vedere se sono di aiuto all'uso. Il fine per cui i poteri si 
dànno, è infatti questo, che si adoperino. Quando le guarentigie 
contro gli abusi son tali che ne impediscono l'uso, 
diventa inutile ancora il darle. Ora i molti sono appunto una 
guarentigia di questo genere, per le partigianerie e le discordie 
che generano fra loro gli interessi, le opinioni e gli umori 
contrarii; perché, in mancanza di questi, uno viene, uno non 
viene, uno è ammalato, un altro è in viaggio, e di frequente 
tutto dev'esser rimandato con perdita inestimabile di tempo e 
spesso di opportunità e di efficacia; perché, se è difficile di 
trovare in tutti l'ingegno, assai più difficile è trovare la 
risoluzione e la fermezza; perché, non essendovi responsabilità 
personale, chi può cerca di schermirsi; perché chi ha il potere e 
non l'esercita, non è che un impedimento a chi dovrebbe 
esercitarlo; perché infine, senza ripetere ragioni che tutti sanno, 
<hi rend="italic">le forze degli uomini uniti si elidono e non si sommano</hi>. 
Ciò è tanto vero, che moltissime volte vien fuori una cosa 
mediocre da un consesso di tal natura che ognuno di quelli che 
lo compongono sarebbe stato in grado di farla meglio da solo. 
Gli uomini, diceva Galileo, non sono come cavalli attaccati a 
un carro che tutti tirano; ma come cavalli sciolti che corrono e 
uno dei quali guadagna il pallio"<note place="foot"><p>
<bibl><author>GABELLI</author>, <title>L'istruzione in Italia</title>, <pubPlace>Bologna</pubPlace>, 
<publisher>Zanichelli</publisher>, <date>1891</date>, parte I, pag. 257-
58</bibl>.</p></note>.</p>
<p>Quest'ultima idea che il Gabelli enuncia soltanto di 
sfuggita è, secondo me, la più importante e la più profonda. Sta 
bene il dire: più intelligenze sommate insieme daranno un 
risultato migliore di quello che darebbe un'unica intelligenza, 
ma possiamo noi in sociologia applicare questi criteri 
puramente ed esclusivamente matematici? Io non lo credo.</p>
<p><quote lang="fra">"Que de fois j'ai constaté</quote> - scriveva l'infelice 
Guy de Maupassant, - <quote lang="fra">que l'intelligence s'agrandit 
et s'élève dès qu'on vit seul, qu'elle s'amoindrit et 
s'abaisse dès qu'on se mêle de nouveau aux autres hommes! 
Les contacts, tout ce qu'on est forcé d'ecouter, d'entendre et de 
répondre, agissent sur la pensée. Un flux et reflux d'idées va de 
tête en tête, et un niveau s'établit, une moyenne 
d'intelligence pour toute agglomération nombreuse 
d'individus. Les qualités d'initiative intellectuelle, de réflexion 
sage et même de pénétration de tout homme isolé, 
disparaissent dès que cet homme est mêlé à un grand nombre 
d'autres hommes"</quote><note place="foot"><p>
GUY DE MAUPASSANT, <title lang="fra">Sur l'eau</title>, pag. 
149.</p></note>.</p>
<p>Il Maupassant non faceva che parafrasare due versi di 
Lamartine:</p>
<quote rend="block" lang="fra"><l>"Il faut se séparer, pour penser, de la foule</l>
<l>Et s'y confondre pour agir".</l></quote>
<p>La psiche umana, infatti, non è una cifra che possa 
andar soggetta alle leggi semplici ed elementari della scienza 
dei numeri; è piuttosto una strana entità che si governa colle 
complicatissime leggi della chimica e che nell'associarsi con 
altre entità simili dà luogo a quei fenomeni sempre 
sorprendenti, spesso inspiegabili, che si chiamano 
combinazioni e fermentazioni. È perciò che il risultato dato da 
una riunione di uomini non è mai una somma, ma è sempre un 
prodotto, è un <foreign lang="lat">quid</foreign> ignoto che si sprigiona - 
quasi improvvisa scintilla psicologica - dai diversi elementi 
psichici individuali che si incontrano e si urtano.</p>
<p>A chi volesse sapere il perché di questo fenomeno - 
certo da tutti osservato, - a chi volesse conoscere la ragione per 
la quale, come dice sinteticamente il Gabelli, le forze degli 
uomini riuniti s'elidono e non si sommano, noi non potremmo 
risponder meglio che citando una pagina di Max 
Nordau, il forte ed acuto scienziato che ha il torto di voler 
diventare di quando in quando un romanziere mediocre. - 
"Riunite venti o trenta Goethe, Kant, Helmholz, Shakespeare, 
Newton, ecc.., - egli scrive, - e sottomettete al loro giudizio 
una qualsiasi questione pratica del momento. I loro discorsi 
saranno forse diversi da quelli che potrebbe pronunziare 
un'assemblea di gente comune (benché io non vorrei 
rispondere nemmeno di questo), ma quanto alle loro decisioni 
io sono certo ch'esse non differirebbero in nulla da quelle di 
un'assemblea qualunque. E perché ciò? Perché ciascuno dei 
venti o trenta eletti, oltre alla propria originalità che fa di lui un 
individuo eccellente, possiede anche il patrimonio delle qualità 
ereditate dalla specie, che lo rendono simile non solo al suo 
vicino nell'assemblea, ma anche a tutti gli individui sconosciuti 
che passano per la strada. Si può dire che tutti gli uomini allo 
stato normale posseggono certe qualità che costituiscono un 
valore comune, identico, - supponiamo eguale a <hi rend="italic">x</hi>, - 
valore che è aumentato negli individui superiori da un altro 
valore, per ognuno differente, e che per ciò deve esser indicato 
in modo diverso per ciascuno di essi: sia, per esempio, eguale a 
<hi rend="italic">b</hi>, <hi rend="italic">c</hi>, <hi rend="italic">d</hi>, ecc. Ciò ammesso, ne segue che in 
un'assemblea di 20 uomini, tutti genii di primo ordine, si 
avranno 20 <hi rend="italic">x</hi>, e soltanto 1 <hi rend="italic">b</hi>, 1 <hi rend="italic">c</hi>, 
1 <hi rend="italic">d</hi>, ecc., e necessariamente le 20 <hi rend="italic">x</hi>, 
vinceranno le <hi rend="italic">b</hi>, <hi rend="italic">c</hi>, <hi rend="italic">d</hi>, isolate; vale a dire 
l'essenza generale umana vincerà la personalità individuale, e 
il berretto dell'operaio coprirà completamente il cappello del 
medico, del pensatore e del filosofo"<note place="foot"><p>
MAX NORDAU, <title>Paradossi</title>, cap. II.</p></note>.</p>
<p>Queste parole, che a me paiono un assioma piuttosto che 
una dimostrazione, vengono confermate, per chi 
dubitasse della loro esattezza, da una lunga serie di 
fatti.</p>
<p>A che si devono, se non al fenomeno così acutamente 
spiegato dal Nordau, i frequentissimi verdetti assurdi dei 
giurati? Io ho visto assolvere tre giovani che s'erano, essi 
stessi, confessati colpevoli d'aver fatto subire a una povera 
ragazza gli ultimi oltraggi e di averla in seguito martirizzata in 
un modo osceno. Credete voi che i giurati, presi ognuno 
separatamente, avrebbero assolto quei tre miserabili? Io mi 
permetto di dubitarlo. Raffaele Garofalo ricorda un 
esperimento da lui fatto sopra un collegio di sei distinti medici, 
i quali, pregati di dare un giudizio su un uomo accusato di 
furto, lo dichiararono innocente malgrado le prove evidenti di 
colpabilità, e riconobbero più tardi d'essersi sbagliati.</p>
<p>In questi casi, - e negli infiniti altri che si potrebbero 
citare, - è appunto il semplice fatto d'<hi rend="italic">essere in alcuni</hi> 
invece che <hi rend="italic">soli</hi>, la causa del verdetto spropositato. 
L'unione di più intelligenze diminuisce, anziché accrescere, il 
valore intellettuale della decisione da prendersi; e come 
nell'assemblea di genii sognata da Nordau è probabile che il 
risultato sia quale potrebbe darlo il cervello d'un uomo 
mediocre, così in questi giurì di uomini di buon senso è facile 
ottenere un verdetto che scenda non solo al disotto del buon 
senso, ma anche al disotto del senso comune.</p>
<p>L'identico fenomeno si verifica, - e naturalmente dovuto 
alle identiche cause, - in seno alle troppe Commissioni 
artistiche, scientifiche, industriali, che sono una delle piaghe 
più dolorose del nostro sistema amministrativo. Accade spesso 
che le loro decisioni sorprendano il pubblico per la loro 
stranezza. Come è possibile, - si dice - che degli uomini come 
quelli che facevan parte della Commissione abbiano potuto 
emettere un giudizio così illogico, così falso? Come è 
possibile che dieci o venti artisti, dieci o venti scienziati, diano 
un verdetto che non è conforme né ai principi dell'arte né a 
quelli della scienza?</p>
<p>L'autore delle "Menzogne convenzionali" 
risponderebbe che anche qui... il berretto dell'operaio copre il 
cappello del professore.</p>
<p>Melchior de Vogüé, colla sua abituale acutezza, diceva 
un giorno, a proposito d'uno degli ultimi ministeri francesi: - 
<foreign lang="fra">"Ces ministres, dont je plaisais à constater plus haut la 
valeur individuelle, ces hommes qui, pour la plupart, montrent 
dans leurs départemens respectifs d'éminentes qualités 
d'administration, il semble qu'une paralysie foudroyante les 
frappe quand ils se trouvent réunis autour de la table du 
Conseil ou au pied de la tribune, devant une résolution 
collective à prendre"</foreign>.</p>
<p>Orbene, nei Parlamenti perché non dovrà accadere la 
stessa cosa? Il ragionamento del Nordau vale anche se al posto 
della cifra 20 si mette quella di 100 o di 500. Anzi 
l'aumento del numero non fa che esagerare e rendere più acuto 
il fenomeno.</p>
<p>Lord Chesterfield, in una lettera a suo figlio, constatava 
questa fatale eliminazione delle qualità migliori 
dell'intelligenza in ogni numerosa riunione di uomini. "Dopo 
di me, - egli scriveva, - prese la parola lord Macclefield che 
ebbe una grandissima parte nella preparazione del <foreign lang="eng">bill</foreign> e che è uno dei più grandi matematici e astronomi 
dell'Inghilterra, e parlò con una conoscenza profonda della 
questione e una grande chiarezza. Ma, malgrado ciò, la 
preferenza fu data a me, molto ingiustamente, lo confesso".</p>
<p>Indi aggiunge: "Sarà sempre così. Ogni assemblea è una 
folla; qualunque sieno le individualità che la compongono, non 
bisogna mai pretendere da essa il linguaggio della 
ragione: una collettività d'individui non possiede la facoltà di 
comprendere...".</p>
<p>L'esperienza popolare, del resto, aveva già intuito quello 
che il filosofo tedesco ha dimostrato recentemente e che lord 
Chesterfield osservava fin dal 1751. Un 
vecchio proverbio dice: <foreign lang="lat">senatores boni viri, senatus 
autem mala bestia</foreign>: e il pubblico oggi ribadisce questo 
dettato, quando a proposito di certi gruppi sociali afferma che, 
presi separatamente, gli individui che li compongono sono 
galantuomini, messi insieme sono birbanti. Enrico Ferri aveva 
quindi ragione di scrivere che "la riunione di persone capaci 
non è arra sicura della capacità complessiva e definitiva: dalla 
riunione di persone di buon senso si può ottenere un'assemblea 
che manchi del senso comune, come nella chimica dalla 
riunione di due gaz si può avere un corpo liquido"<note place="foot"><p>
<bibl><author>ENRICO FERRI</author>, <title>Sociologia criminale</title>, 3ª 
edizione, <pubPlace>Torino</pubPlace> <publisher>Bocca</publisher>, <date>1892</date>, pag. 483</bibl>.</p></note>.</p>
<p>È doloroso ma è vero: contro le leggi della logica 
matematica, l'essere in molti, anche intelligentissimi, non può 
che condurre a un risultato intellettualmente mediocre.</p></div2>
<div2 type="paragrafo"><head>II.</head>
<p>Ma dunque, - dirà a questo punto il lettore il quale 
essendo, secondo Aristotele, un animale politico, vedrà subito 
le gravissime conseguenze politiche che possono derivare dalle 
nostre osservazioni, - ma dunque, se voi condannate <hi rend="italic">a 
priori</hi> le decisioni prese da più persone, volete il ritorno alla 
tirannia personale dispotica, senza sindacato alcuno e senza 
alcuna garanzia? Volete far vostra la frase del Casti: 
meglio fra gli artigli di un leone che fra le unghie di cento topi?</p>
<p>Io non dico questo perché la conclusione sarebbe 
esagerata e troppo assoluta: io mi limito a criticare quelli che 
credo difetti del sistema attuale.</p>
<p>Questo sistema è nato appunto, - da una parte per la 
ragione accennata più sopra, che in più ci si vede meglio che in 
uno, - e dall'altra parte per reagire al pericoloso vecchio 
sistema tirannico dell'arbitrio supremo d'un solo.</p>
<p>Due vizî erano contenuti nelle tirannie antiche: essere 
ereditarie ed essere individuali. Il primo era senza dubbio più 
grave del secondo, - e il mezzo migliore ma quasi impossibile 
per correggerlo, sarebbe stato di attuare il sogno di Carlyle 
facendo despoti i geni anziché i figli del despota precedente. Si 
è voluto invece correggere entrambi quei vizî e sopratutto il 
secondo e si è dato il potere al popolo. Alla tirannia di uno si è 
sostituita quella di moltissimi; il pregiudizio del diritto divino 
dei re, - direbbe Spencer, - è stato sostituito dal pregiudizio del 
diritto divino dei Parlamenti. Un tempo si era sovrani per 
nascita, oggi lo si è per numero. L'aritmetica ha detronizzato 
l'eredità.</p>
<p>Veramente ci sono ancora alcuni solitarii spiriti 
aristocratici i quali non sanno vedere la ragione di questo 
scettro gettato forse imprudentemente alla massa. O perché il 
voto di 100 calzolai dovrà valere quanto il voto di 100 
uomini colti? - <foreign lang="fra">"J'aime mieux faire ma cour à M. Guizot 
qu'à mon portier"</foreign>, - diceva il Beyle, riassumendo così con 
la sua rovente ironia l'apparente paradosso che, mettendo 
l'origine del potere in basso, sembra asservire l'intelligenza al 
numero. Ed è nota l'orgogliosa <foreign lang="fra">boutade</foreign> di 
quell'oratore che sentendosi applaudir dalla folla esclamò 
interrompendosi: "Mi applaudono? ho dunque detto una 
sciocchezza?".</p>
<p>Insieme a lui sono molti gli ingegni che, 
sdegnando l'opinione del pubblico, fanno proprii i versi 
superbi del poeta:</p>
<quote rend="block" lang="fra"><l>"Rien ne me plaît, hors ce qui peut déplaire</l>
<l>Au jugement du rude populaire".</l></quote>
<p>Ma hanno veramente ragione queste anime 
sdegnose e sono esse veramente sincere? <hi rend="italic">Il filisteo</hi> tanto 
disprezzato non è forse il fertile campo su cui esse lavorano, la 
condizione necessaria della loro stessa esistenza, perché è a lui 
ch'esse debbono la palma del trionfo e la consacrazione della 
gloria?</p>
<p>S'io non erro, in fondo a questa teoria come in fondo 
alla teoria di chi sostiene il diritto assoluto della maggioranza, 
si cela un equivoco. Entrambi, aristocratici e democratici 
(chiamiamoli così per brevità), hanno in parte ragione e in 
parte torto. Hanno ragione i secondi se fanno giudice supremo 
la maggioranza soltanto <hi rend="italic">nel tempo</hi>; hanno ragione i 
primi se i secondi voglion far giudice la maggioranza. non solo 
nel tempo, ma anche <hi rend="italic">in ogni dato e attuale momento 
storico</hi>.</p>
<p>E mi spiego.</p>
<p>Tutto ciò che esiste e che è opera dell'uomo, - dagli 
oggetti materiali alle idee, - non è che l'imitazione o la 
ripetizione più o meno modificata di un'idea già inventata da 
un'individualità superiore. Come tutte le parole del nostro 
vocabolario, oggi molto comuni, erano una volta neologismi, 
così tutto ciò che oggi è comune, era una volta unico e 
originale. L'originalità, - fu detto molto spiritosamente, - non è 
altro che <foreign lang="fra">la première</foreign> della volgarità. Se questa 
originalità non ha in sé stessa le condizioni di vita, gli imitatori 
mancano ed essa muore nell'oblio, come ricade nel nulla una 
commedia fischiata alla sua prima rappresentazione: al 
contrario se essa ha in sé un sol germe di utile, 
un'anima di verità, gli imitatori aumentano all'infinito come le 
rappresentazioni d'un dramma vitale.</p>
<p>Il fondo delle idee che noi disprezziamo oggi come 
troppo volgari perché corrono su tutte le bocche, è dunque 
formato dalle intuizioni, - un tempo miracolose, oggi 
invecchiate, - dei filosofi dell'antichità, e i luoghi comuni dei 
discorsi più ordinari hanno cominciato la loro carriera come 
scintille brillanti d'originalità. Ciò che non era degno di vivere 
è morto, e ciò che oggi forma la sapienza e la coscienza della 
gran massa del pubblico è quanto di meglio i genii hanno 
inventato nei secoli.</p>
<p>È quindi giusto il dire che <hi rend="italic">nel tempo</hi> l'unico 
giudice d'ogni idea è la maggioranza. Essa sola col suo lento e 
tardo verdetto dà la sanzione suprema a quello che i grandi 
uomini hanno creato o trovato.</p>
<p>Ma se da questo punto di vista, che chiamerò 
<hi rend="italic">dinamico</hi>, è necessario il riconoscere nella maggioranza 
il diritto di giudicare, possiamo noi riconoscere egualmente 
questo diritto dal punto di vista <hi rend="italic">statico</hi>? In altre parole, 
la maggioranza che è in grado di giudicare, ed è anzi l'unico 
giudice, di un'idea di cento o di mille anni fa, - è anche in 
grado di giudicare l'idea di un pensatore contemporaneo? 
Soppressa la distanza nel tempo, in questo fenomeno collettivo 
del pensiero, possiamo noi dire che le altre condizioni 
rimangano eguali?</p>
<p>Evidentemente la risposta non può che essere negativa. 
Coloro stessi che si inchinano al parere dato dalla maggioranza 
su una questione attuale, non possono disconoscere che questo 
parere è spesso o per lo meno alcune volte sbagliato, mentre 
necessariamente tutti si inchinano al parere dato dalla 
maggioranza, - e in essa formatasi per lenta evoluzione, - su 
un'idea che sorse molti secoli addietro. Il numero, insomma, è 
supremo giudice dal punto di vista dinamico: non lo è 
dal punto di vista statico. E per esprimermi con una frase, forse 
in parte inesatta, ma che ad ogni modo intesa in senso relativo 
scolpisce il mio pensiero, dirò che, se per giudicare di un'idea 
basta <hi rend="italic">contare</hi> i voti dei posteri, occorre <hi rend="italic">pesare</hi> quelli dei contemporanei<note place="foot"><p>
CHAMPFORT diceva che <hi rend="italic">gli stranieri sono la posterità 
contemporanea</hi>, e questa frase che racchiude un bisticcio è 
molto profonda e conferma quello che noi siamo venuti 
dicendo, giacché gli stranieri, appunto perché si tolgono dalla 
collettività dei nazionali, possono essere più spassionati, più 
liberi e più giusti nei loro giudizi.</p></note>.</p>
<p>Sostenere che <hi rend="italic">i più</hi>, in un dato momento storico, 
hanno sempre ragione, e <hi rend="italic">i meno</hi> hanno sempre torto, è 
constatare un fatto politicamente innegabile (e fatalmente 
necessario) ma non giusto. Le minoranze invece, nel mondo 
come nei Parlamenti, sono sempre state la gloria di ogni paese.</p>
<p><hi rend="italic">A priori</hi> quindi, il diritto della maggioranza, 
applicato com'è alla nostra vita politica, pare urti contro la 
logica, giacché l'opinione dei più non è in tutti i casi l'opinione 
migliore; urta specialmente quando si consideri che questo 
diritto della maggioranza si esplica col mezzo dei Parlamenti, 
cioè di numerose riunioni di uomini, le quali, - come noi 
tentammo dimostrare più indietro, - abbassano sempre, per 
legge fatale di psicologia collettiva, il valore intellettuale della 
decisione da prendersi.</p>
<p>E non solo si abbassa necessariamente il valore dei 
risultati, ma questi possono dipendere da cause improvvise, 
inaspettate e sproporzionate all'effetto che producono. Una 
parola, un gesto, un atto qualsiasi, mutano repentinamente le 
tendenze di un'assemblea come di una folla; il contagio 
fulmineo di un'emozione cambia in un momento il 
parere di tutti, come una folata di vento che curvi tutte da un 
lato le cime di un campo di biade; e quindi, oltre 
all'<hi rend="italic">abbassamento</hi> del livello intellettuale, un'assemblea 
può andar soggetta ad un istantaneo <hi rend="italic">traviamento</hi> 
intellettuale: dare cioè dei risultati non soltanto di valore 
<hi rend="italic">minore</hi> di quello che darebbe ognuno dei suoi membri, 
ma altresì di valore <hi rend="italic">totalmente diverso</hi>.</p>
<p>Ciò accade in ogni riunione di uomini: accade tanto più 
nei Parlamenti, i quali, pel modo come sono formati e per il 
modo come decidono, rappresentano e riuniscono due fasi di 
psicologia collettiva le quali si sovrappongono, o, per usare 
un'espressione chimicamente più esatta, si combinano.</p>
<p>Infatti, non solo le votazioni dei deputati, ma anche le 
elezioni dei deputati sono dovute al giuoco d'azzardo della 
psicologia collettiva.</p>
<p>Quali sono i coefficienti più importanti che concorrono 
all'elezione di un deputato, tralasciando la compera dei voti 
sulla quale è inutile insistere, giacché per se stessa mostra il 
suo danno? Sono i discorsi e i giornali.</p>
<p>Orbene, questi due mezzi di persuasione, o, - dirò 
meglio, - di suggestione sul pubblico, sono i più forti e nello 
stesso tempo i meno sicuri: quelli cioè che possono dare l'esito 
più impreveduto e più illogico, appunto perché agiscono (e 
sopratutto il primo) approfittando delle sorprese della 
psicologia collettiva.</p>
<p>Senonché, a chiarir bene il mio concetto, qui ho bisogno 
di chiedere al lettore ch'egli mi segua in una breve parentesi su 
quel fenomeno facilmente osservabile ma poco osservato, che è 
la fisiologia del successo.</p></div2>
<div2 type="paragrafo"><head>III.</head>
<p>Nel campo intellettuale, la figura che si eleva ha, 
secondo il genere di arte o di scienza cui s'è dedicata, diversa 
celerità nell'arrivare alla notorietà e alla <hi rend="italic">fama</hi>. 
Prescindendo anche qui dalla <foreign lang="fra">réclame</foreign> che si 
compera, noi possiam dire che la suggestione sulla massa, e 
quindi il <hi rend="italic">successo</hi> può essere <hi rend="italic">lento</hi> o 
<hi rend="italic">immediato</hi>, e generalmente è <hi rend="italic">lento</hi> se la 
suggestione si esercita in modo <hi rend="italic">diffuso</hi>, ossia su un 
individuo alla volta, <hi rend="italic">immediato</hi> se si esercita in modo 
<hi rend="italic">intenso</hi>, ossia su una folla di individui insieme.</p>
<p>Un libro, per esempio, non è mai giudicato come un 
dramma; quello è letto dai singoli studiosi che nella quiete 
solitaria della loro stanza possono spontaneamente formarsi 
un'opinione sincera; - questo è ascoltato dagli spettatori riuniti, 
i quali si suggestionano incoscientemente a vicenda, e formano 
tutti insieme un mostro a mille teste che par voglia intimare al 
povero autore questo dilemma terribile: divertimi o ti divoro!</p>
<p>Le condizioni del giudizio sono evidentemente diverse. 
Qual'è la migliore?</p>
<p>Prima di rispondere, facciamo un'altra domanda. Avete 
mai sottoposto ad una analisi di chimica psicologica quelli 
scoppi infrenabili di entusiasmo che, in un teatro o in una sala, 
coprono talvolta sotto un uragano di applausi la fine di una 
scena drammatica o le ultime parole di un discorso eloquente?</p>
<p>In quel momento, il pubblico crede d'essere giusto e 
sincero, perché egli prova veramente l'emozione che 
manifesta; ma è proprio tutto merito del dramma o dell'oratore 
se gli spettatori sono giunti a quel grado di approvazione 
frenetica, o non c'è forse invece qualche altra droga che 
ha contribuito a far spumeggiare questo inebriante vino 
dell'entusiasmo?</p>
<p>Nessuno ignora la legge psicologica, di indiscutibile 
verità, che l'intensità di una emozione cresce in proporzione 
diretta del numero delle persone che risentono quell'emozione 
nello stesso luogo e contemporaneamente. Alfredo Espinas nel 
suo volume <title lang="fra">Des Sociétés animales</title>, ha dato la 
prova matematica di questo fenomeno: - "Supponiamo, - egli 
scrive, - che l'emozione risentita da un dato oratore quando si 
presenta al pubblico possa essere rappresentata dalla cifra 
10, e che alle prime parole, ai primi lampi della sua 
eloquenza, egli ne comunichi almeno la metà ai suoi uditori 
che saranno, - supponiamo ancora, - 300. Ognuno reagirà 
con degli applausi o col raddoppiare la propria attenzione e ciò 
produrrà quello che nei resoconti dicesi un movimento 
(<hi rend="italic">sensazione</hi>). Ma questo movimento sarà risentito da 
tutti nello stesso tempo, giacché l'uditore non è meno 
preoccupato dell'uditorio, che dell'oratore, e la sua 
immaginazione è immediatamente colpita dallo spettacolo di 
queste 300 persone in preda tutte ad un'emozione; 
spettacolo che non può non produrre in lui un'emozione reale. 
Ammettendo che esso non risenta che la metà di questa 
emozione, la scossa da lui subìta sarà rappresentata non più da 
5, ma dalla metà di 5 moltiplicata per 300, vale a 
dire da 750".</p>
<p>Orbene, s'io non m'inganno, queste parole bastano a 
dimostrare che tutti i giudizi dati da una folla sono fatalmente 
esagerati, giacché la singola opinione dell'uditore si eleva alla 
ennesima potenza <hi rend="italic">per il solo fatto</hi> della presenza di altre 
persone. Il numero in questo caso, è il coefficiente primo e più 
importante del <hi rend="italic">successo</hi>, il quale non è certo creato da 
lui, ma è però da lui sviluppato a proporzioni che 
toccano talvolta le cime dell'inverosimile.</p>
<p>Non per nulla Luigi di Baviera, che era pazzo ma che 
era anche un grande artista, e una grande coscienza d'artista, 
voleva assistere da solo, nel teatro deserto, alle 
rappresentazioni delle opere di Vagner. Egli sentiva che in tal 
modo soltanto, libero da qualunque suggestione, avrebbe 
potuto sinceramente giudicare e godere le manifestazioni del 
genio.</p>
<p>Per uno scienziato o un artista che si diriga al pubblico 
<hi rend="italic">sparso</hi> anziché al pubblico <hi rend="italic">riunito</hi>, gli effetti e la 
misura del successo sono sostanzialmente diversi<note place="foot"><p>
GABRIELE D'ANNUNZIO nel <title>Fuoco</title> (pag. 
69), là dove descrive l'esordio del discorso di Stelio Effrena 
nel Palazzo Ducale a Venezia, intuisce la legge dell'Espinas: 
"... e quel moto iniziale diffuso per contagio, indefinitamente 
moltiplicato nel numero e divenuto unanime, si ripercosse in 
colui che l'aveva prodotto (Stelio Effrena): parve 
sopraffarlo".</p></note>.</p>
<p>Voi conoscete la lettera che l'Esther di Balzac - questa 
fanciulla insensibile e depravata che l'amore purifica e innalza 
- scrive al suo amante prima di morire. Ella si uccide perché si 
è venduta a Nucingen per Rubempré. Lascia al suo poeta 
settecento e cinquanta mila lire, prezzo di questo mercato, e 
scherzando sull'orlo del sepolcro affinché egli rimanga men 
triste, gli scrive:</p>
<quote rend="block" lang="fra"><p>"Qui est-ce qui te fera comme moi ta raie dans les 
cheveux?"</p></quote>
<p>Si dice che Balzac, leggendo questa lettera ad alta 
voce, s'interrompesse, esclamando colle lagrime agli occhi: 
<foreign lang="fra">"Comme c'est beau!"</foreign>.</p>
<p>Quante volte non è accaduto ad ognuno di noi di 
commoverci - pur troppo non come autori - alla lettura di certe 
pagine sublimi? Ma quel fiotto di ammirazione che ci saliva dal 
cuore e che, se fossimo stati in un teatro o in una sala 
affollata, avrebbe condotto istantaneamente per sola virtù di 
contagio al delirio dell'applauso, si spegneva solitario 
nell'anima nostra e fra le pareti del nostro studio.</p>
<p>L'autore di un libro non vede e non sa queste isolate 
manifestazioni d'entusiasmo: egli non conosce quel pubblico 
sparso che lo ammira, e, se ne ode le singole voci, non ne ode 
però la voce collettiva e grandiosa. Egli non può mai essere 
come un oratore o come l'autore d'un dramma o d'un 
melodramma, il fuoco ove convengono in un unico istante tutte 
le impressioni risentite da centinaia di uditori, centuplicate, - 
ognuna di esse, - sul suo valore effettivo dal solo fatto della 
presenza di altri uditori; ed è perciò ch'egli non gode mai la 
voluttà acuta e suprema di veder tutto un pubblico commosso e 
delirante ai suoi piedi, come lo vedono invece oratori e autori 
drammatici che valgono - talvolta - assai meno di lui.</p>
<p>Altra cosa dunque, è agire su un pubblico <hi rend="italic">riunito</hi>, 
altra cosa è agire su un pubblico <hi rend="italic">diffuso</hi>. Quale - ripeto - 
la condizione migliore?</p>
<p>Soggettivamente, non saprei. La risposta dipende dal 
temperamento individuale. V'è chi si compiace d'essere 
travolto dalle acclamazioni di una folla; v'è chi si accontenta di 
conoscere per vie indirette l'ammirazione che il pubblico gli 
tributa. Mascagni e Zola possono essere ugualmente soddisfatti 
nella loro vanità o nel loro giusto orgoglio, - l'uno assistendo a 
quell'attacco epilettico d'entusiasmo che colpì i viennesi alla 
rappresentazione di <title>Cavalleria Rusticana</title> e 
dell'<title>Amico Fritz</title>, - l'altro apprendendo dal suo editore 
Charpentier che la <foreign lang="fra">Debâcle</foreign> in pochi mesi 
aveva raggiunto il 150° migliaio. Sono due plebisciti, 
diversi nella manifestazione, simili nel significato.</p>
<p>Oggettivamente, - non v'è dubbio che il giudizio 
del pubblico sparso è il più sicuro e il più vero. Ho già 
dimostrato che il giudizio di una folla è sempre esagerato per la 
sola influenza del numero, la quale eleva necessariamente il 
diapason delle singole opinioni individuali. Credo di poter 
aggiungere che questo giudizio è anche spesso sbagliato. La 
psicologia collettiva rare volte è guidata dalla logica e dal buon 
senso. L'occasione, il caso fortuito, l'incosciente, determinano 
nella maggior parte dei casi le sue manifestazioni. Un grido di 
un solo, forza a quel grido tutti gli altri. Il contagio 
dell'applauso o della disapprovazione, è fulmineo, come in una 
volata d'uccelli il minimo sbatter d'ali produce in tutti un 
panico irresistibile. E allora, il giudizio che ne esce e che noi 
crediamo la somma dei giudizi di tutti, non è che il parere d'un 
solo il quale, per l'ignoto fenomeno della suggestione, è 
divenuto ad un tratto il casuale ed istantaneo despota di tutta la 
folla.</p>
<p><quote lang="fra">... "J'ai l'horreur des foules,</quote> scriveva Guy de 
Maupassant: <quote lang="fra">je ne puis entrer dans un théâtre ni assister à 
une fête publique. J'y éprouve aussitôt un malaise bizarre, 
insoutenable, un énervement affreux, comme si je luttais de 
toute ma force contre une influence irrésistible et mystérieuse. 
Et je lutte en effet contre l'âme de la foule qui essaye de 
pénétrer en moi..." </quote>.</p>
<p>Il fenomeno più meraviglioso che avviene nelle 
folle è appunto questo annientamento delle singole personalità 
in una personalità unica, immensa, diversa da ognuna di quelle 
che la compongono. Si direbbe che ogni individuo perde la 
facoltà di sentire e di pensare e diviene strumento cieco di un 
cervello e di un'anima ignoti. Nella folla, un uomo applaude, 
fischia, grida viva o morte, quasi senza saperlo. Togliete 
quest'uomo dalla folla, sottraetelo a quel fascino, ed egli pel 
primo si meraviglierà di quello che ha fatto.</p>
<p>S'aggiunga che dinanzi ad una folla, qualunque 
manifestazione dell'ingegno corre dei grandissimi rischi. La 
psicologia collettiva, - in questo simile alla psicologia 
femminile (mi perdonino le signore) - è fatta di crudeltà e di 
contraddizioni, e passa, o meglio, salta velocissimamente da un 
dato sentimento al sentimento opposto. Un attore od un oratore 
che pronuncino male una parola, possono - suscitando, anche 
nel momento più serio, una crudele risata - compromettere 
l'esito d'una commedia o di un discorso; un dramma che 
cominci con una frase strana o che si presti ad un giuoco di 
parole, può esser sicuro di non andar più innanzi. Prova ne sia 
il famoso "<quote>O Salamini!</quote>" della tragedia di Alfieri.</p>
<p>Il ridicolo - in questi casi - uccide tutto, anche la gloria, 
checché ne dica M.me de Staël.</p>
<p>Il giudizio del pubblico <hi rend="italic">sparso</hi>, quello che tocca 
ai libri, non presenta questi pericoli.</p>
<p>Certo, anche per il libro, il verdetto collettivo si forma a 
poco a poco, giacché tutti i lettori <hi rend="italic">diffusi</hi> si comunicano 
le loro impressioni, e i singoli pareri si fondono insieme come 
singole note che assurgano ad un unico accordo; ma è questo 
un unisono che sorge più gradatamente riunendo opinioni più 
ponderate e perciò meno facilmente modificabili, anziché esser 
dovuto a scoppio improvviso di psicologia collettiva 
incosciente.</p>
<p>Analogo all'effetto che produce un discorso pronunziato 
innanzi a centinaia di individui riuniti, è l'effetto prodotto da 
un'idea espressa o da una persona lodata in un giornale politico 
quotidiano.</p>
<p>Per la psicologia collettiva si può dire che il giornale - in 
questi casi - equivale al discorso. Infatti l'<hi rend="italic">istantaneità</hi> 
dell'impressione prodotta dall'oratore su persone 
<hi rend="italic">riunite</hi>, è sostituita da <hi rend="italic">un brevissimo spazio di tempo</hi> (le 2 o 3 ore posteriori all'uscita del giornale, entro le 
quali <hi rend="italic">tutti</hi> l'hanno letto) in cui l'impressione 
dell'articolo o della notizia si diffonde su persone <hi rend="italic">vicine</hi> e comunicanti, per necessità di vita, fra loro.</p>
<p>Basta aver assistito una sola volta - alla capitale o in 
provincia, in un caffè o alla farmacia - all'arrivo di un giornale 
aspettato, per convincersi quanto sia grande l'effetto e 
istantanea la suggestione della notizia che interessa e che era 
attesa.</p>
<p>Il contenuto dell'articolo passa di bocca in bocca con 
una celerità quasi eguale a quella con cui le emozioni si 
propagano in una folla: i commenti favorevoli o sfavorevoli 
hanno la forza suggestiva dell'applauso o della 
disapprovazione che accoglie un discorso, e il pensiero di 
ognuno subisce, cosciente o incosciente - una vera costrizione, 
come quella d'ogni singolo spettatore in un teatro o in una 
assemblea. In una parola, l'effetto del giornale è, come quello 
di un discorso, <hi rend="italic">esagerato</hi> e spesso anche <hi rend="italic">fallace</hi>.</p></div2>
<div2 type="paragrafo"><head>IV.</head>
<p>Ora, dopo la digressione, ritorniamo al punto donde 
siamo partiti.</p>
<p>Io dicevo che l'elezione del deputato è dovuta 
specialmente alle forze di suggestione sprigionantisi da questi 
due mezzi: <hi rend="italic">arte oratoria</hi> e <hi rend="italic">giornali quotidiani</hi>. È 
dovuta cioè ai due mezzi che più facilmente e più velocemente 
costruiscono quell'edificio che si chiama il <hi rend="italic">successo</hi> (edificio poco solido certamente se non è meritato, ma la cui 
solidità e durata poco importa per gli effetti riguardo ai quali 
noi lo studiamo) e che maggiormente turbano, per legge 
di psicologia collettiva, la indipendente e sincera 
determinazione dell'elettore.</p>
<p>Che cosa avviene allora? Avviene che l'elettore, il quale 
depone la sua scheda nell'urna e pare compia un'azione libera 
ed isolata, non è altro che un suggestionato, vittima di una 
suggestione che può essere oggi un discorso, domani un 
giornale.</p>
<p>E pazienza fosse suggestionato da un'idea o da una 
persona che valgano qualche cosa, - sarebbe allora socialmente 
utile la suggestione! - ma non c'è bisogno d'essere scettici per 
affermare che tali casi son rari.</p>
<p>Nel nostro lieto paese della rettorica sono molti quelli 
che sanno cucire insieme un discorso ad effetto, e la massa è 
abbastanza ignorante per ammirare coloro che tuonano grandi 
frasi anche se non sanno far brillare nessun lampo di pensiero.</p>
<p>L'arte oratoria, che è fra le più nobili e le più difficili, si 
abbassa spesso alla volgarità di un semplice artificio, adoperato 
per attrarre a sé gli uditori incolti ed ingenui.</p>
<p>"Un diluvio di parole sopra un deserto d'idee", ecco la 
frase terribile ma giusta con cui in molti casi si possono 
definire i discorsi dei candidati e quelli dei loro grandi elettori. 
E la potenza suggestiva di questi discorsi di secondo o di terzo 
ordine è dimostrata dal fatto del numero grandissimo di 
avvocati che giungono a Montecitorio.</p>
<p>Quanto alla stampa quotidiana, - o chi non sa quale 
valore abbiano le lodi ch'essa tributa? Queste lodi, o si pagano 
(in danaro o con lavori), o si ottengono per amicizia di qualche 
redattore o si scrivono dagli stessi lodati. Il buon pubblico di 
provincia crede alla sincerità della <foreign lang="fra">réclame</foreign>, e non 
sospetta le piccole vigliaccherie e le piccole umiliazioni che il 
candidato ha dovuto subire per far mettere vicino al suo nome 
un aggettivo laudativo. E laggiù, nel piccolo paesello, 
quando si legge il giornale, l'effetto del <hi rend="italic">soffietto</hi> è 
immancabile.</p>
<p>Così, purtroppo, si fabbricano i deputati, cui le migliaia 
di voti in tal modo e con tali mezzi ottenute (e non parlo dei 
mezzi delittuosi) dànno l'illusione d'essere dei grandi uomini.</p>
<p>Quando poi, in un momento di sincerità e di sconforto, 
si fa la fisiologia del Parlamento, e si vede ch'esso è in gran 
parte composto di personalità ignote o insignificanti, si dice, 
quasi argomento di meschina soddisfazione: la colpa è del 
paese: esso è stato interrogato ed ha risposto con quella scelta.</p>
<p>La colpa è del paese, siamo d'accordo; ma esso risponde 
così, cioè male, perché lo si interroga e lo si obbliga a dare una 
risposta col mezzo ingannatore della psicologia collettiva. Se si 
potesse interrogarlo isolatamente, individuo per individuo, 
sarebbe, io credo, diverso il risultato, come sarebbero meno 
frequenti i verdetti assurdi dei giurati, se ognuno di questi 
dodici valentuomini potesse dare il suo voto senza soggiacere 
alla mutua suggestione dei colleghi e a quella dell'accusatore, 
del difensore e del pubblico.</p>
<p>Il guaio è che questo rimedio è inattuabile, o almeno, io 
non vedo la possibilità d'attuarlo.</p>
<p>Formato una volta il Parlamento, esso funziona, ancora e 
sempre, a base di psicologia collettiva. E il livello intellettuale 
di chi lo compone, già basso, scende ancor più per la legge che 
abbiamo enunciata. Gli uffici, le Giunte, le Commissioni - 
piccoli Parlamenti nel grande - moltiplicano le probabilità di 
risultati mediocri e di dolorose sorprese. La ragione politica fa 
spesso passare sotto la sua bandiera il contrabbando di 
molte illogicità o di molte ingiustizie. Si sopprimono o 
si modificano degli articoli di legge, senza pensare che questi 
sono in relazione con altri che andrebbero alla lor volta 
soppressi o modificati; si approva talvolta <hi rend="italic">tutto</hi> un 
progetto sol perché <hi rend="italic">una parte</hi> è ottima e deve essere 
approvata. E non manca mai - nei momenti solenni - l'appello 
ai grandi nomi e alle grandi idealità della patria, per strappare 
al sentimento, e per conquistare d'assalto, un'approvazione che 
il raziocinio forse si rifiuterebbe di dare.</p>
<p>Ne segue che il Parlamento può in molti casi paragonarsi 
a un filtro a rovescio: i progetti di legge, anziché migliorarsi, 
peggiorano, attraversando tutte quelle fasi cui si vogliono 
assoggettare.</p>
<p>Vedete, per esempio. Un testo di legge arriva in 
discussione. Non sarà certamente un capolavoro, e si può - a 
questo proposito - deplorare che i progetti non siano affidati a 
uno specialista della materia<note place="foot"><p>
In Austria, per citare un caso relativamente recente, si 
affidò la redazione del progetto di Codice di procedura penale a 
un illustre procedurista, e questo progetto riuscì ottimo, 
appunto perché era dovuto a una mente <hi rend="italic">unica</hi> e forte.</p></note>. 
Ma, ad ogni modo, il testo 
di legge è stato redatto da persone competenti e presenta una 
certa coesione. Ebbene: immediatamente la pioggia degli 
emendamenti si rovescia su quell'infelice progetto: alcuni, 
forse, ispirati dal desiderio sincero di migliorare la legge, i più, 
certo, dettati da secondi fini politici, e che prendono 
insidiosamente pretesto da questa legge per tendere un 
trabocchetto in cui cadrà il Ministero. La seduzione d'una frase 
felice, la pressione di qualche giornale, la necessità 
momentanea di non scontentar gli avversari, mille motivi 
estranei all'oggetto vero della discussione, possono far adottare 
un primo emendamento. Il giorno dopo, dei motivi 
d'altro ordine ne faranno accogliere un secondo, spesso 
contradditorio al primo, e votato da deputati assenti il giorno 
innanzi e non al corrente perciò della discussione. E così di 
seguito, fino al momento in cui la legge non sarà che un 
insieme confuso di articoli eterogenei, un mostro dinanzi al 
quale la Camera si spaventerà e ch'essa rimanderà al nulla.</p>
<p>La Camera infine è psicologicamente una femmina e 
spesso anche una femmina isterica.</p>
<p>Basterebbe, per provare la verità di questa definizione 
umiliante, osservare la differenza che esiste fra i deputati 
quando sono nell'aula, e i deputati quando sono nei corridoi. 
La mobilità straordinaria della loro psicologia non ha davvero 
riscontro altro che nei temperamenti isterici. Gli uomini che voi 
avevate visto, un minuto prima, minacciarsi colla voce e col 
gesto, sfidarsi quasi cogli occhi, li vedete ora venirsi incontro 
col sorriso sulla labbra e stendersi amichevolmente la mano. Se 
un ministro passa, coloro che lo coprivan d'ingiurie, 
l'accolgono ridendo, si congratulano con lui per la sua replica 
brillante, forse (ed ecco il veleno) trovano il modo di 
raccomandargli una supplica.</p>
<p>I rapporti sono mutati, e più ancora le parole e i giudizi. 
I discorsi che si applaudirono, la proposta che si appoggiò col 
proprio voto, diventano l'oggetto di critiche acerbe. L'uno 
parla con ironia della dottrina che ha difeso, con amarezza 
delle persone che ha sostenuto. Un altro si esprime con grande 
moderazione sul conto di uomini e di idee che ha 
violentemente attaccato. Le frasi fatte che, nell'aula, si 
tuonavano come fossero assiomi, ora vengon messe in ridicolo. 
Chi gridava che la salvezza era nella libertà, implora adesso un 
uomo, cioè una dittatura, per salvare la situazione. 
Verità - al di qua della porta; errore - al di là. Da una 
parte, il palcoscenico, dall'altra, la realtà delle cose<note place="foot"><p>
Vedi, a questo proposito, l'articolo: <title lang="fra">Explorations 
parlamentaires</title>, di E. MELCHIOR DE VOGÜÉ nella 
"Revue des deux Mondes" del 1° settembre 
1894. - In questo articolo, il Vogüé ripetendo 
un concetto esposto altrove e che io ho più sopra citato, 
scriveva: <quote lang="fra">"Je renonce à plaider contre l'évidence, contre 
l'unanimité des jugemens: nous n'offrons aux témoins de nos 
séances que le choix entre deux diagnostics, celui de la folie 
furieuse, celui de la paralysie générale"</quote>.</p></note>.</p>
<p>Paul Bourget, mi pare, ha detto che la vita è <foreign lang="fra">"un 
volume de Labiche interfolié par du Shakespeare"</foreign>.</p>
<p>Così, e a maggior ragione può dirsi della vita 
parlamentare. Una farsa nei corridoi, una tragedia nell'aula.</p></div2>
<div2 type="paragrafo"><head>V.</head>
<p>Se questi sono i probabili risultati intellettuali di un 
Parlamento, quali saranno i risultati morali? La riunione di 
molti, come diminuisce la forza del cervello, indebolirà anche 
l'energia del carattere?</p>
<p>Pur troppo, oggi non si può più discutere se il 
Parlamento nel suo complesso risponda ai fini più alti della 
moralità: recenti dolorosissimi fatti vietano il dubbio a questo 
proposito.</p>
<p>La discussione dunque è solo possibile sulle cause di 
questa immoralità.</p>
<p>La prima e la più evidente si rintraccia nel modo con cui 
molti deputati vengono eletti. Sbalzati al seggio di 
rappresentanti della nazione coll'appoggio di Tizio o di Cajo, 
anziché per meriti proprii riconosciuti dal popolo, essi 
trascinano necessariamente con sé la catena di una 
riconoscenza forzata. E questa riconoscenza si traduce in favori 
che sono parzialità e ingiustizie. Pel deputato è un obbligo 
contraccambiare le prove di devozione che ha ricevute: per 
l'elettore è un diritto ricevere questo contraccambio. Il 
mandato legislativo viene così a snaturarsi dalla base e prepara 
il terreno a nuove e più grandi immoralità.</p>
<p>Queste - data una tale predisposizione - non si fanno 
lungamente aspettare.</p>
<p>Già è cosa nota che la compagnia, di qualunque genere 
essa possa essere, aumenta quella piccola o grande tendenza al 
male che cova latente, come fuoco sotto la cenere, in ognuno di 
noi.</p>
<p>Guardate i bambini: quando si trovano insieme, è allora 
che diventano più cattivi e più crudeli. Lo scherzo un po' 
ardito, il piccolo furto, la scalata d'un muricciuolo, che nessuno 
avrebbe ardito commettere e neppur pensare da solo, sono 
pensati e commessi quando trovansi in alcuni od in molti. Noi 
stessi - già uomini - dobbiamo riconoscere che se c'è un caso in 
cui possiamo venir meno alle leggi della delicatezza o a quelle 
della pietà, è appunto quando siamo in alcuni, giacché allora 
spunta in noi il coraggio del male e giudichiamo leggermente 
l'azione poco corretta che soli non saremmo stati capaci di 
compiere. Chi non ha, nella sua giovinezza, qualche episodio 
che confermi l'esattezza di quel che siamo venuti dicendo? 
Qual'è il gentiluomo che non ricordi d'aver commesso con dei 
compagni - e soltanto perché era con loro - una birichinata che 
rasentava l'azione immorale se non il delitto<note place="foot"><p>
Vedi le <title>Confessioni di Sant'Agostino</title>.</p></note>?.</p>
<p>La ragione di questi fatti, - tanto comuni da non 
esigere la prova ma soltanto un accenno, - è anzitutto 
aritmetica. Come la media di alcuni numeri non può 
evidentemente essere uguale ai più elevati fra questi, così un 
aggregato di uomini non può riflettere nelle sue manifestazioni 
le facoltà più elevate proprie ad alcuni soltanto di questi 
uomini: essa rifletterà soltanto le facoltà morali che si ritrovano 
in tutti. Giuseppe Sergi direbbe, con una sua bella e 
biologicamente esatta similitudine, che le ultime e migliori 
stratificazioni del carattere - quelle che la civiltà e l'educazione 
son riuscite a formare in qualche individuo privilegiato - 
vengono ecclissate dalle stratificazioni medie che son 
patrimonio di tutti, e nella somma totale queste prevalgono e le 
altre scompaiono.</p>
<p>Avviene cioè dal punto di vista <hi rend="italic">morale</hi> ciò 
che noi osservammo più indietro dal punto di vista 
<hi rend="italic">intellettuale</hi>. La compagnia indebolisce così il talento, 
come i sentimenti morali. E ciò, anche per un'altra ragione.</p>
<p>Basta che - in un aggregato di uomini - vi sia un 
malvagio, perché esso faccia dei discepoli, degli imitatori. Gli 
uomini, diceva il Bagehot, sono guidati da modelli non da 
ragionamenti, - e diceva bene, ma egli dimenticava di 
aggiungere che "sono guidati sopratutto dai modelli cattivi". È 
la pera guasta che corrompe le sane: non s'è mai visto che 
queste migliorino quella. Il microbo del male ha una potenza 
d'espansione infinitamente più grande di quella del microbo 
del bene, dato che quest'ultimo esista, giacché mentre pur 
troppo si sa che molte malattie sono contagiose, non è 
ugualmente provato che sia contagiosa anche la salute.</p>
<p>È ben più facile ammalarsi per suggestione, che non 
guarire. È quindi più facile corrompersi socialmente, che non 
rafforzare il proprio carattere, tanto più che la corruzione 
morale presenta la grande attrattiva dell'interesse. Un 
minimo strappo alla coscienza può significare un immenso 
vantaggio economico, - e nell'epoca borghese che 
attraversiamo il danaro risplende di troppo vivida luce per non 
ipnotizzare anche coloro che si credono, e sono fino ad un certo 
punto, degli uomini onesti. L'ambiente li circonda come in una 
spira, ed è veramente un <hi rend="italic">boa constrictor</hi> che a poco a 
poco soffoca la delicatezza, l'onore, persino il rimorso.</p>
<p>Chi può analizzare i modi in cui avviene questa 
degenerazione? Anzitutto, la vita del deputato - intendo le ore 
passate nei corridoi della Camera - non è certo fatta per 
fortificare il carattere. In mezzo a quei discorsi, che si 
gabellano per idee politiche e non sono spesso che pettegolezzi, 
la volontà si fonde in parole. Avvicinando continuamente gli 
avversari le convinzioni meglio temprate si smussano, si 
ammolliscono. Il sarcasmo dei colleghi più astuti umilia sulle 
prime gli ingenui e gli onesti della politica; le ribellioni 
spontanee che questi hanno il pudore di fare, trova degli 
scettici, degli indifferenti, dei canzonatori; la loro rigida onestà, 
dinanzi a quel plebiscito contrario, comincia a vacillare, ed essi 
si chiedono: se gli altri avesser ragione? E una volta entrato il 
dubbio - poiché dinanzi all'onore dubitare vuol dire essere 
sconfitti, - la vittoria dell'immoralità è sicura. Un piacere 
dapprima, una piccolissima ingiustizia in seguito: la breccia è 
aperta. E mano mano che si procede per questa strada, così 
ripida da esser certi che una volta messovi il piede si precipita 
fino in fondo, la coscienza cerca di scusare il suo cambiamento 
col più gesuitico e più inutile dei conforti: <hi rend="italic">tutti fanno così! 
la mia responsabilità, se pur esiste, è infinitesima</hi>. E per tal 
modo, nel fatto d'essere in molti, oltre la causa della corruzione 
trovano - ultimo danno - l'illusione d'una scusa.</p>
<p>I pochissimi che si salvano da questa lebbra - i 
refrattarii - non possono nulla per diminuire l'epidemia. 
Raramente si fanno denunciatori, perché il buono è 
compassionevole e - mi duole il dirlo - in certi casi è anche 
vile. Viltà che in lui deriva da una virtù, dall'esser pietoso. 
Giudicando gli altri alla sua stregua, egli s'immagina e si 
rappresenta il dolore e l'umiliazione del malvagio che venga 
svergognato, e non osa gettargli in faccia l'accusa.</p>
<p>Come per essere eroi sul campo di battaglia bisogna 
essere un po' crudeli, così per essere coraggiosi e franchi nel 
mondo politico, bisogna esser privi di una certa delicatezza di 
sentimento. E solo un alto, imperioso dovere può vincere 
questo riserbo e far d'un collega un accusatore.</p>
<p>La conseguenza è che i buoni, col loro contegno 
negativo, facilitano le losche imprese ai malvagi e a tutti quei 
deboli, quegli uomini arbusti, come direbbe Balzac, che 
piegano ove il vento spira, e ove vogliono i forti.</p>
<p>Si forma così a poco a poco una associazione non 
confessata, latente, incosciente anche, se vogliamo, la quale 
stende la sua invisibile rete su tutta la vita pubblica. È una 
potenza che non si ha il coraggio di nominare, ma che si 
conosce: è una forza che non si vede, ma che si sente: 
assomiglia a quelle acque sotterranee che non si sospettano alla 
superficie ma che costituiscono la causa della vegetazione che 
cresce sul suolo.</p>
<p>E quella vegetazione è il favoritismo, l'immoralità, il 
delitto.</p>
<p>Il pubblico sa che per ottenere qualche cosa basta 
rivolgersi a un deputato: sia anche contro giustizia, non 
importa; e il deputato chiede, prega, impone ed ottiene. Ottiene 
dal Governo ipotecando il suo voto (salvo poi a tradire 
quando senta l'odor di cadavere) - ottiene dalle banche, 
vendendo il fumo della sua influenza, - ottiene dalla 
burocrazia, facendo brillare l'oro della sua medaglietta e il 
titolo d'onorevole, così poco meritato. Ai ministeri vi sono 
volumi che contengono le raccomandazioni dei deputati e 
nessuno si meraviglia che sia così. E il Governo che sa e tollera 
tutte queste cose - e le tollera perché ne trae dei vantaggi - non 
teme certi oppositori alla Camera, giacché sono troppo legati a 
lui da legami inconfessabili per avere l'audacia di dire tutta ed 
intera la verità. Sotto le invettive più forti degli oppositori - 
fatte <foreign lang="fra">pour la galerie</foreign>, per ingannare gli ingenui - 
sta l'accordo e la congiura del silenzio. Essi non possono 
rivelare tutti i reati degli avversarii perché nella rovina 
verrebbero travolti come complici anche loro.</p>
<p>È questa la vera delinquenza politica moderna, fatta di 
sotterfugi e di ipocrisie, delinquenza settaria di quei pochi che 
arrivarono in alto, e che fa degno riscontro alla delinquenza 
settaria delle infime classi sociali.</p>
<p>Queste, più franche, adoperano la violenza, e i loro 
mezzi di lotta si chiamano l'assassinio e la dinamite; quelli, più 
gesuiticamente civili, adoperano le astuzie, e i loro mezzi di 
lotta si chiamano l'appropriazione indebita, il falso, la frode.</p>
<p>Immoralità di persona - immoralità di partito - 
immoralità di governo, - tutto questo è la conseguenza 
necessaria e fatale di un sistema che pare creato apposta per 
peggiorare gli uomini anziché migliorarli.</p>
<p>Il deputato - prima di diventare tale - stigmatizza il 
contegno e la condotta di quelli che erano allora deputati; come 
i ministri, prima di essere tali, cioè dai banchi dell'opposizione, 
gridavano contro il Governo. Gli è che, non essendo ancor 
presi nei denti della ruota fatale, avevano l'illusione che vi si 
potesse resistere.</p>
<p>Non sapevano che la politica è una lenta 
depravazione cui pochissimi sanno sfuggire; e anche i migliori, 
quando venivano dalle lontane provincie con alti ideali e con 
sogni rosei, non sospettavano che alla luce che li attirava 
avrebbero bruciata la loro onestà.</p></div2>
<div2 type="paragrafo"><head>VI.</head>
<p>La requisitoria è finita, ed il modesto pubblico ministero 
che l'ha pronunciata dovrebbe ora, invece che richieder la 
pena, indicare i rimedii al male che ha lamentato.</p>
<p>Veramente questo male ha cause così profonde e così 
radicate nella natura umana che l'eliminarle sembra difficile. 
Esso potrebbe paragonarsi alla morte, il fenomeno fatale di cui 
si cerca sempre di attenuare la gravità, ma che non si può 
sopprimere.</p>
<p>Chi oserebbe combattere il diritto supremo della 
maggioranza e conseguentemente il potere dei Parlamenti?</p>
<p>E qual rimedio è possibile al fatto che ogni riunione, 
ogni gruppo di uomini è moralmente e intellettualmente 
inferiore agli elementi che lo compongono, se la vita sociale 
altro non è che la risultante o il complesso di tutti questi infiniti 
gruppi che in essa si agitano, e che si chiamano classi, chiese, 
associazioni, partiti?</p>
<p>Il rimedio evidentemente non c'è, e la constatazione di 
questa verità dolorosa è forse l'ipotesi più pessimista che si sia 
mai formulata. Unirsi nel mondo umano vuol dire peggiorarsi; 
che cosa volete di più desolante?</p>
<p>Gabriele Tarde - quand'io esposi per la prima 
volta una tale idea - ne trasse, con quell'acume logico 
che non è l'ultimo dei suoi pregi, una deduzione assai ardita.</p>
<p>"Segnalo - egli scriveva - senza insistervi, la portata 
inattesa di cui quest'idea è suscettibile se la si estende al di là 
dell'umanità. Tutti sanno che gli organismi sono stati 
considerati a ragione come delle società di cellule, e le cellule 
come società di molecole. Ora, supponiamo che il nostro 
principio si applichi a queste società biologiche o chimiche, 
supponiamo cioè che anche in queste l'aggregato non sia 
superiore ai suoi elementi, che gli sia anzi inferiore o tutto al 
più eguale; noi vediamo allora l'Universo intero apparirci sotto 
un nuovo aspetto, ed è al perfezionamento del microscopio, 
non del telescopio, che noi dovremo domandare la rivelazione 
delle più mirabili meraviglie del mondo. Forse, infatti, fu in 
virtù di un puro pregiudizio ingiustificato che l'<hi rend="italic">io</hi> dell'<hi rend="italic">atomo</hi> si ritenne sempre più semplice, più 
meschino, più basso dell'<hi rend="italic">io animale</hi> od umano. Forse, 
nel fondo nascosto degli esseri viventi, nelle loro intimità 
elementari, vive e si diffonde invisibilmente assai più di 
intelligenza e di arte che non alla superficie"<note place="foot"><p>
<bibl><author>G. TARDE</author>, <title lang="fra">Les crimes des foules</title>, <pubPlace>Lyon</pubPlace>, 
<publisher>Stork</publisher>, <date>1902</date></bibl>.</p></note>.</p>
<p>Ma arrestiamoci sulla china di queste congetture 
paradossali<note place="foot"><p>
Vedi a questo proposito diffusamente più innanzi nel 
Capitolo: <title>L'intelligenza e la moralità della folla</title>, la 
polemica fra Enrico Ferri e me.</p></note>. La inverosimiglianza della 
nostra teoria quando vien portata agli estremi nulla toglie alla 
sua verità quando la si applichi ai casi cui noi l'abbiamo 
applicata. Che una riunione di uomini sia nei suoi risultati 
collettivi peggiore della media dei singoli che la 
compongono, è un'affermazione di cui ci lusinghiamo 
d'aver portato le prove e di essa ci accontentiamo.</p>
<p>Quanto al diritto della maggioranza, pur tralasciando di 
notare ch'esso si esplica col mezzo dei parlamenti cioè della 
psicologia collettiva, fu anch'esso combattuto teoricamente e 
praticamente.</p>
<p>Infatti è riposta in lui la prima fondamentale ragione 
della bassezza politica a cui siamo scesi.</p>
<p>"Il governo della mediocrità - scriveva lo Stuart Mill - 
non può essere che un governo mediocre. Nessuno Stato 
governato dalla democrazia o da una aristocrazia numerosa, ha 
mai potuto sollevarsi al disopra della mediocrità, né nella sua 
condotta politica, né nelle sue opinioni e nei suoi costumi, se 
non là dove il popolo sovrano si è lasciato guidare dai consigli 
e dall'influenza di un uomo o di alcuni uomini 
superiori"<note place="foot"><p>
STUART MILL, <title>La libertà</title>, capo IV.</p></note>.</p>
<p>Stuart Mill adunque, condannava in modo assoluto il 
governo dei molti, soltanto ammetteva la possibilità di 
un'eccezione: "quando il popolo sovrano si lasciasse guidare 
da un genio".</p>
<p>Ma in tal caso, invece che di un'eccezione, non si tratta 
forse di una conferma della regola stabilita?</p>
<p>Sappiamo anche noi che molte volte le assemblee 
politiche possono sollevarsi ad altezze sublimi di pensiero o di 
sentimento, quando le infiamma la parola fascinatrice di un 
Mirabeau o l'idea grandiosa di un Camillo Cavour, - ma che 
cosa provano questi fatti in favore del diritto della 
maggioranza?</p>
<p>Non provano nulla, perché in tali casi non è la voce della 
maggioranza quella che s'impone, ma il dispotismo d'un solo, 
dispotismo che si fonda, anziché - come un tempo - 
sulla forza materiale, sulla suggestione incosciente.</p>
<p>Tutte le volte che un'assemblea ha proclamato una 
verità o conquistato un diritto, tutte le volte insomma ch'essa 
non è stata <hi rend="italic">mediocre</hi> nelle sue manifestazioni, ha dovuto 
seguire - come l'ipnotizzato il suo ipnotizzatore - un uomo che 
la affascinava e intellettualmente la possedeva. Voi potete dire 
- in tali casi - che il risultato è dovuto all'assemblea o alla sua 
maggioranza. È un'illusione. Quel risultato fu voluto da <hi rend="italic">un 
solo</hi>, e da lui imposto, <hi rend="italic">per forza suggestiva</hi>, a coloro 
che lo attorniavano<note place="foot"><p>
A scanso di equivoci, e perché non si dica ch'io dò troppa 
importanza all'<hi rend="italic">individuo</hi> e troppo poca alla 
<hi rend="italic">collettività</hi> ossia all'<hi rend="italic">ambiente</hi>, ricordo che io parlo 
qui da un punto di vista <hi rend="italic">attuale</hi>, <hi rend="italic">statico</hi>, <hi rend="italic">e non 
dinamico</hi>. <hi rend="italic">Dinamicamente</hi> è vero che i genii sono un 
prodotto necessario dell'ambiente in cui sorgono, parti 
meravigliosi della collettività, scorci incoscienti di un dato 
momento storico, - ed io l'ho altrove troppe volte riconosciuto 
per doverlo ripetere qui; ma <hi rend="italic">staticamente</hi> è anche vero 
che i genii sono, più che attori, autori del dramma umano, o, 
come li chiamava il Sainte-Beuve, re che creano il loro popolo. 
A coloro che negassero questa influenza del <hi rend="italic">grand'uomo</hi> 
sulla massa, ricordo le parole di Bagehot: "Una opinione strana 
vuole che coloro i quali considerano la storia da un punto di 
vista scientifico sieno disposti a non considerare gran che 
l'influenza dei caratteri individuali; sarebbe altrettanto 
ragionevole il dire che coloro i quali considerano la natura da 
un punto di vista scientifico sieno disposti a non considerare 
gran che l'influenza del sole". - <bibl><title lang="fra">Lois scientifiques du 
développement des nations</title>. <publisher>Alcans</publisher>, 
<date>1885</date>, pag. 106</bibl>.</p></note>.</p>
<p>La vita sociale - e quindi anche la vita politica - si 
impernia sul fenomeno della suggestione. Felici le epoche e i 
popoli che posseggono un genio il quale polarizza tutti i 
desideri, tutti i sentimenti, e si trae dietro ciecamente la folla!</p>
<p>Ma sono casi rari codesti nella vita delle nazioni, e 
quando il genio non c'è, quando manca questo fuoco in cui 
attirare tutte le energie individuali, abbiamo veramente il regno 
delle mediocrità, perché la forza di suggestione, invece di 
individualizzarsi, si diffonde e si disperde, dando luogo alle 
mille sorprese della psicologia collettiva.</p>
<p>Gli è in questi casi - che sono i più comuni e i più 
normali - che si verificano nei Parlamenti gli effetti dolorosi 
che abbiamo notati, ed è per questi casi che - non un vero 
rimedio - ma almeno un'attenuazione del male si troverebbe 
nel diminuire il numero dei deputati.</p>
<p>Se, per esempio, i rappresentanti della nazione fossero 
ridotti a 100, è certo che la media di questi 100 sarebbe 
superiore intellettualmente e moralmente alla media dei 500 
deputati attuali. E perché? Perché limitando il numero, è 
difficile che rimangano fuori i buoni, ed è invece facile, per 
fortuna, che siano esclusi i cattivi. Quando i posti sono troppi 
la zavorra vi entra quasi necessariamente. Bisogna pur eleggere 
il deputato! e se non c'è chi merita d'essere eletto, bisognerà 
accontentarsi del primo venuto. Avviene per i seggi al 
Parlamento, quello che accade per le cattedre alle Università. 
Fin che queste saranno troppe, vedremo molti professori che 
non meritano d'esser tali; diminuite le cattedre, e i migliori si 
faranno avanti, occuperanno i posti, e la media del corpo 
insegnante sarà migliore.</p>
<p>Poi, con un numero di deputati più limitato si eviterà un 
altro inconveniente. Oggi basta che una persona si elevi in 
qualunque ramo della scienza o dell'arte, perché la sua 
provincia, la sua città - che sono un po' vane del loro 
concittadino, come le madri del figlio che ha fatto 
buona riuscita - si credano in obbligo di gettarlo entro la 
caldaia di Montecitorio. È un uomo d'ingegno. E sta bene. Ma 
forse perché fa dei bei versi o dei buoni libri, sarà anche un 
operoso ed utile uomo politico? Generalmente è il contrario. E 
così si crea un deputato mediocre, strappando all'arte o alla 
scienza un ottimo artista o un egregio scienziato. No. Alla 
politica si dedichi chi vuole, e gli elettori mandino in 
Parlamento chi ha mostrato d'aver doti politiche. Non 
crediamo che a reggere il popolo o a far delle leggi basti della 
gente d'ingegno. È un ingegno speciale che occorre, come per 
tutte le professioni. Altrimenti noi vedremo degli avvocati, 
ministri o viceministri alla marina o al tesoro, degli ingegneri 
alla grazia e giustizia e dei signori che spropositano 
allegramente al ministero dell'istruzione pubblica.</p>
<p>Col numero di posti limitato, questi <hi rend="italic">smistamenti</hi> saranno più rari e men facili, e ci guadagneranno tutti in 
omaggio alla legge della specificazione del lavoro.</p>
<p>Aggiungete che si renderà finalmente possibile il pagare 
un'indennità ai deputati, obbligandoli a non fare che il 
deputato. La qualità di rappresentante del popolo, che adesso è 
una <hi rend="italic">sinecura</hi> e non serve che per ottenere ovunque 
scappellate e facilitazioni, diverrà una carica che esige del 
lavoro; la responsabilità divisa in 100 invece che in 500 
sarà più fortemente sentita, e gli eletti dovranno occuparsi delle 
cose importanti e di interesse veramente generale, lasciando 
che ogni provincia provveda autonoma e indipendente ai 
proprii interessi particolari, lasciando soprattutto ai faccendieri 
di fare in Roma i commessi e i corrispondenti degli elettori per 
le loro esigenze meschine e personali.</p>
<p>E allora forse un miglioramento ci sarà; e questo ormai 
vecchio organismo parlamentare, semplificandosi, potrà vivere 
senza infamia e forse con lode. Io credo che di esso si 
possa dire come di certi veleni, i quali uccidono o rinforzano 
secondo le dosi in cui vengono adoperati.</p>
<p>Ora la dose o, per lasciar la metafora, l'estensione e 
l'importanza che il parlamentarismo è andato prendendo, è così 
grande che minaccia di uccidere la vita pubblica. Chissà che, 
limitando la dose, non possa, invece che ucciderla, rinforzarla.</p></div2></div1>
<div1 type="capitolo"><head>CAPITOLO SESTO</head> 
<argument><p>L'intelligenza e la moralità della folla.</p></argument>
<div2 type="paragrafo"><head>POLEMICA.</head>
<p rend="italic">Poiché, come ho detto nella Prefazione, questo libro 
vuole avere anzitutto un valore di documento per la storia 
della psicologia collettiva, riproduco qui integralmente una 
polemica svoltasi parecchi anni or sono intorno al problema 
dell'intelligenza e della moralità della folla, fra me, Enrico 
Ferri, Gabriele Tarde, Pio Viazzi e Silvio Venturi.</p></div2>
<div2 type="paragrafo"><head>I.</head>
<argument><p>Lettera di Scipio Sighele a Gabriele Tarde.</p></argument>
<p rend="italic">Illustre Signore ed Amico,</p>
<p>È una fortuna ed un onore per me, che voi vi occupiate da 
qualche tempo della criminalità collettiva, tema cui io vado 
dedicando i miei studi assidui e il mio povero ingegno. Una 
fortuna, perché, nel difficile lavoro, voi mi siete spesso una 
guida geniale, sempre un critico acuto e sottile; un onore, 
perché l'interesse che dimostrate per quel soggetto, mi prova 
che non fece opera inutile chi pel primo attirò su di esso 
l'attenzione degli studiosi.</p>
<p>In uno dei vostri ultimi articoli<note place="foot"><p>
<title lang="fra">Foules et sectes au point de vue criminel</title>, 
"Revue des Deux Mondes", 15 novembre 1893.</p></note>, che sono
ricami psicologici deliziosi per la soavità delle tinte, voi
vi occupate della folla non solo dal punto di vista
morale, ma anche dal punto di vista intellettuale,
e poiché su questo argomento parmi d'aver qualche cosa da 
dire, mi son permesso di dirigervi questa lettera, che voi 
leggerete - spero - con quell'indulgenza che è una dote naturale 
nelle individualità superiori.</p>
<p>Io non so se sia vera la teoria un po' paradossale 
sostenuta da alcuni, che il progresso consista nel ritornare 
all'antico: certo mi sembra matematicamente perfetta la 
similitudine di Goethe, il quale diceva che il progresso non è 
che una spirale: ritorna su se stesso, ma sempre innalzandosi.</p>
<p>Se voi applicate questa definizione al diritto penale e più 
propriamente al tema di cui voglio occuparmi, vedrete quanto 
sia vera. In tempi lontani erasi intravveduta - in modo confuso, 
erroneo e anche barbaro - l'esistenza di una criminalità 
collettiva; poi, quel primo barlume da cui potevansi trarre utili 
e umane applicazioni, era stato oscurato da quella grande crisi 
d'<hi rend="italic">individualismo</hi> che, come voi dite benissimo, è 
scoppiata ed ha imperato ovunque, in politica come in 
economia, in morale come in diritto; ed oggi soltanto - a 
distanza di secoli - noi ritorniamo a considerare i delitti come 
azioni della <hi rend="italic">collettività</hi> piuttosto che della 
<hi rend="italic">persona</hi>, seguendo anche noi, nel campo limitato del 
diritto penale, quell'onda di reazione sociologica o socialista, 
che va ad infrangersi con crescente violenza contro l'illusione 
<hi rend="italic">egocentrica</hi>, forse troppo a lungo durata.</p>
<p>Ritorniamo - io dicevo - al concetto della criminalità 
collettiva, ma - come la spirale - vi ritorniamo innalzandoci.</p>
<p>Una volta si estendeva alla famiglia, a tutto il 
<foreign lang="eng">clan</foreign>, la pena di un delitto di cui un solo erasi 
reso colpevole. E ciò dipendeva dal fatto che, a quelle epoche 
primitive, ogni gruppo di formazione naturale - come appunto 
la tribù o la famiglia - costituiva un ente indissolubile 
ed indivisibile. L'individuo era una <hi rend="italic">parte</hi>, non un 
<hi rend="italic">tutto</hi>, un <hi rend="italic">organo</hi>, non un <hi rend="italic">organismo</hi>, e 
colpire lui solo sarebbe apparso allora un'assurdità, come 
parrebbe adesso un assurdo il punire un membro solo 
dell'uomo.</p>
<p>Questa embrionale concezione del delitto collettivo 
basavasi su un rapporto famigliare o di casta, ed era ingiusta 
nelle sue conseguenze, perché sbagliata nelle sue cause: 
dipendeva da un concetto politico, non da un'osservazione 
obbiettiva.</p>
<p>Oggi si è corretto l'errore. Oggi ci siamo accorti che 
esistono dei delitti collettivi, ma non quali li scorgeva la miope, 
paurosa e tirannica legge dei tempi andati, bensì quali li rivela 
la moderna scienza positiva del diritto penale, che si affatica a 
distinguere la parte che in ogni azione umana - e quindi anche 
nel delitto - è dovuta all'ambiente da quella che è dovuta alla 
costituzione antropologica dell'individuo.</p>
<p>Tale distinzione, facile, se vogliamo, nel reato personale, 
commesso da un solo, diventa difficile nel reato settario, 
difficilissimo nel reato della folla, perché in questi ultimi le 
cause determinanti sono così numerose e così intrecciate da 
non poterne fare la somma, ma da tentare soltanto di trovarne 
la risultante, - una specie di diagonale in quel misterioso 
parallelogramma delle forze psichiche, nel quale non entrano 
soltanto le energie palesi e a noi note, ma s'agita anche la vita 
ignota dell'incosciente.</p>
<p>Io ho tuttavia cercato di studiare questo 
parallelogramma, di tracciarne, se è possibile, le dimensioni. E 
col vostro aiuto, ciò mi è riuscito meno arduo e più divertente.</p>
<p>Un punto però avevo soltanto di sfuggita toccato, mentre 
meritava di essere svolto con qualche ampiezza. Polarizzato 
nello studio della <hi rend="italic">moralità</hi> della folla, avevo 
trascurato di analizzarne l'<hi rend="italic">intelligenza</hi><note place="foot"><p>
Avevo analizzato l'intelligenza di altre collettività sociali: 
quali il Giurì, le Commissioni, ecc.... Vedi la Introduzione del 
mio volume: <bibl><title>I delitti della folla</title>, <pubPlace>Torino</pubPlace>, <publisher>Fratelli Bocca</publisher>, 
4ª edizione, <date>1910</date></bibl>.</p></note>. Avevo detto che la 
folla - come la donna<note place="foot"><p>
Sulla psicologia femminile, vedi l'ultimo capitolo del mio 
volume <bibl><title>La coppia criminale</title>, 3ª ed., <publisher>Bocca</publisher>, 
<date>1909</date></bibl>.</p></note> - ha una psicologia <hi rend="italic">estrema</hi>, 
capace di tutti gli eccessi, forse capace solo di eccessi, mirabile 
alle volte di abnegazione, spaventosa spesso di ferocia, mai o 
quasi mai mediocre e misurata nei suoi sentimenti. Avevo 
dimenticato di soggiungere che se le collettività, nell'ordine 
morale, sono suscettibili dei due estremi opposti, della più 
selvaggia criminalità e del più sublime eroismo, nell'ordine 
intellettuale invece, non conoscono che un estremo, l'infimo, 
giacché se possono discendere a degli abissi di pazzia o di 
imbecillità sconosciuti all'individuo isolato, non sanno elevarsi 
alla manifestazione suprema dell'intelligenza e 
dell'immaginazione creatrice. Vi sono, - infatti - eroismi 
collettivi: non vi sono né nell'arte, né nella scienza capolavori 
collettivi<note place="foot"><p>
Vedi, a proposito della <hi rend="italic">collaborazione intellettuale</hi> 
(che non si spinge al di là di <hi rend="italic">due persone</hi>), il primo 
capitolo della mia testé citata <title>Coppia criminale</title>.</p></note>.</p>
<p>Orbene, per qual motivo - vi chiedete voi, fermandovi su 
questo fatto che racchiude a tutta prima un'anomalia, - per qual 
motivo la altissima manifestazione dell'ingegno è sconosciuta 
ai gruppi sociali, mentre la grande e potente manifestazione 
della volontà e della virtù è a loro accessibile?</p>
<p>"Egli è - dite voi, e traduco le vostre parole - che l'atto 
di virtù il più eroico è qualche cosa di molto semplice, e non 
differisce dall'atto di moralità ordinaria che per il 
grado: ora, appunto, la potenza di unisono, che è racchiusa 
negli assembramenti umani, dove le emozioni e le opinioni si 
rafforzano rapidamente per il loro contatto moltiplicatore, è per 
eccellenza <foreign lang="fra">outrancière</foreign>. Ma l'opera del genio o 
del talento è sempre complicata e differisce in natura, non in 
grado soltanto, da un atto d'intelligenza volgare".</p>
<p>Se mi permettete, io, invece della vostra frase, giusta, 
ma un poco involuta, avrei detto semplicemente così: l'uomo, 
dal punto di vista morale, è una quantità addizionabile; dal 
punto di vista intellettuale, non lo è. In altre parole: dei 
sentimenti si può fare la somma, delle idee non si può far che la 
media.</p>
<p>Questa è la ragione per cui cento uomini di coraggio 
dànno una collettività coraggiosissima, mentre cento uomini 
d'ingegno dànno una collettività intellettualmente mediocre.</p>
<p>Senonché, dicendo questo, noi non abbiamo ancora 
spiegato nulla, e ritorna insistente la domanda: perché le facoltà 
morali hanno caratteri tanto diversi da quelli delle facoltà 
intellettuali?</p>
<p>Perché - io credo - l'ingegno e il genio non hanno quella 
forza di suggestione che posseggono in grado altissimo le 
impressioni, le sensazioni, gli affetti. C'è una frase - nell'uso 
comune - che spiega molto bene questa differenza. Si dice che 
il <hi rend="italic">coraggio s'infonde</hi>, ed è vero: ed è così anche di molte 
altre doti e di molti altri difetti morali: s'infonde la paura, 
l'odio, la fede, la simpatia; ma l'ingegno e tanto meno il genio 
non si possono infondere. Sono facoltà incomunicabili, 
appunto perché sono il frutto della eredità piuttosto che 
dell'ambiente. Si nasce o non si nasce con esse; non è possibile 
acquistarle.</p>
<p>Voi mi direte che anche le facoltà morali si ereditano e 
non si acquistano, che si nasce ottimi o pessimi, come si 
nasce intelligenti od idioti: ed è vero in gran parte anche 
questo, e fu anzi la scuola positiva ad affermare 
categoricamente tale verità. Ma è certo tuttavia che, - salvo, 
ripeto, le eccezioni, - è più facile formare di un bambino un 
buon uomo che non un uomo intelligente.</p>
<p>Del resto la mia osservazione non vuol essere applicata 
alle persone che vivono in società allo stato <hi rend="italic">diffuso</hi>, 
bensì alle persone che vivono allo stato <hi rend="italic">riunito</hi>. Intendo 
cioè parlare degli stadii <hi rend="italic">acuti</hi> della associazione umana, 
qual è una <hi rend="italic">folla</hi> e, in grado minore, una <hi rend="italic">setta</hi>, non 
già dello stadio <hi rend="italic">normale</hi> qual è la quotidiana convivenza 
sociale.</p>
<p>E - applicato a questi stadii <hi rend="italic">acuti</hi> - credo davvero 
che il principio da me esposto non si possa combattere.</p>
<p>Ogni dimostrazione sarebbe inutile; è l'evidenza che 
parla. Prendete una riunione qualsiasi di persone: il grido, il 
gesto, la parola d'un solo potrà farla vile od eroica, ma nessun 
grido, nessun gesto, nessuna parola potrà elevare il suo livello 
intellettuale, potrà dare a quelle migliaia di cervelli la scintilla 
del genio.</p>
<p>Le facoltà intellettuali - dunque - non si possono 
sommare, come le facoltà morali, perché, a differenza di 
queste, non possono comunicarsi per suggestione.</p>
<p>Ma perché non si possono comunicare per suggestione?</p>
<p>Voi vedete. Le domande si susseguono, avvicinandosi 
ad una spiegazione. Riusciremo a trovarla? Io lo spero.</p>
<p>La ragione per cui le facoltà intellettuali non si possono 
comunicare per mezzo della suggestione consiste, secondo me, 
nel fatto che esse non hanno - al contrario dei sentimenti - 
mezzi esteriori di manifestazione.</p>
<p>Suol dirsi - e non a torto - che la fisonomia rivela la 
persona d'ingegno; ma certo non rivela la forma e la 
qualità dell'ingegno, certo non rivela quale idea passi in un 
dato momento nel cervello d'un uomo.</p>
<p>Invece la fisonomia esprime assai bene le emozioni 
dell'anima, e le può esprimere non in un modo vago ed 
indefinito, ma definito e preciso: si può leggere sul volto di una 
persona la gioia, la paura, l'odio, quasi tutti gli affetti del 
cuore.</p>
<p>Ora voi m'insegnate - ed io stesso ho speso qualche 
pagina a dimostrarlo - che "è una legge universale in tutto il 
regno della vita intelligente che la rappresentazione d'uno stato 
emozionale provoca la nascita di quest'identico stato in colui 
che ne è testimonio".</p>
<p>Dato che quest'emozione sia, per esempio, di furore o di 
collera, in un attimo il volto di coloro che la vedono assumerà 
un'espressione d'ira in cui vi sarà un non so che di teso e di 
tragico. E non solo questa emozione sarà <hi rend="italic">esteriormente 
manifestata</hi>, ma sarà anche <hi rend="italic">intimamente</hi> sentita. "La 
speciale azione muscolare - dice il Maudsley - non è solo 
l'esponente della passione, ma eziandio una parte essenziale di 
essa. Atteggiate la fisonomia ad una particolare emozione, e 
l'emozione così imitata non fallirà di destarsi in voi".</p>
<p>Ecco dunque perché i sentimenti si propagano, e si 
propagano con una celerità spaventosa: ecco perché basta un 
uomo irritato per rendere irritati tutti coloro che lo attorniano; 
ecco perché la collettività che essi compongono può essere la 
somma dei singoli stati d'animo di ciascuno e avere quella 
forza immensa che dà l'unione, quella terribilità irreparabile 
che dà l'unisono psicologico.</p>
<p>L'ingegno e il genio, invece, non hanno - ripeto - mezzi 
esteriori di comunicazione: non possono quindi diffondersi in 
grado eguale, e, per così dire, allo stesso livello fra centinaia 
migliaia d'individui riuniti, e far sì che la manifestazione 
intellettuale della collettività sia la somma delle singole 
facoltà intellettuali.</p>
<p>Sento dirmi da voi: però anche l'ingegno ha un mezzo di 
suggestione immediata, la parola, e un mezzo di suggestione 
mediata, il libro. E - per non accennare che al primo di questi 
mezzi di suggestione, quello che ci riguarda più da vicino - chi 
non ha assistito a quelle esplosioni di applausi che chiudono 
talvolta il discorso d'un oratore eloquente?</p>
<p>Ma potremo noi dire che questa suggestione intellettuale 
somigli alla suggestione delle emozioni e dei sentimenti? 
Potremo noi dire che, in tal caso, gli uditori sono saliti 
all'altezza dell'ingegno dell'oratore, come - negli altri casi - gli 
spettatori salgono al grado di odio, di paura, di eroismo 
manifestato da colui che li suggestiona?</p>
<p>Evidentemente no.</p>
<p>Giacché, la distinzione che qui bisogna fare e che a me 
sembra di capitale importanza, è, che mentre la suggestione dei 
sentimenti fa degli <hi rend="italic">eguali</hi>, la suggestione delle idee non 
fa che dei discepoli, dei seguaci, vale a dire degli 
<hi rend="italic">inferiori</hi>.</p>
<p>Diffondete un'emozione in mezzo a una folla: in un 
brevissimo spazio di tempo ogni individuo la risentirà 
nell'identico modo in cui voi la risentirete: <hi rend="italic">moralmente</hi>, 
quindi, voi vi sarete creato intorno un popolo di <hi rend="italic">eguali</hi>.</p>
<p>Diffondete invece un'idea in mezzo a una folla: tutti - 
supponiamo - vi applaudiranno e saranno con voi, ma 
<hi rend="italic">intellettualmente</hi> voi vi sarete creato intorno un popolo 
di <hi rend="italic">seguaci</hi>, non di eguali.</p>
<p>Nel primo caso avrete riprodotto, per suggestione, il 
vostro <hi rend="italic">io morale</hi> in tanti individui quanti erano coloro 
che vi ascoltavano e vi vedevano: avevate coraggio, e avete 
creato 100 coraggiosi; avevate paura, e avete creato 100
paurosi.</p>
<p>Nel secondo caso, il vostro <hi rend="italic">io intellettuale</hi> non s'è trasfuso in nessuno: siete un genio, ma non avete 
creato nessun genio, avete soltanto costretto, per suggestione, 
100 mediocri ad applaudirvi e a seguirvi.</p>
<p>Ed ecco perché, nell'ordine morale, la collettività 
conosce vette inaccessibili all'individuo isolato, giacché essa 
può rassomigliarsi a un ammasso di polvere il cui scoppio, data 
la miccia, è tanto più fragoroso quanti più sono i grani di 
polvere che lo compongono, - e nell'ordine intellettuale non 
può raggiungere le altezze cui un uomo solo arriva, giacché - 
anche data la minaccia - il sacro fuoco del pensiero non può 
propagarsi.</p>
<p>Che se, non accontentandoci di rilevare questo fatto 
innegabile, noi volessimo anche ricercarne la ragione intima, 
scoprire cioè con curiosità metafisica il perché la natura abbia 
posto quella differenza fra le facoltà del cervello e le facoltà del 
cuore, noi potremmo dire che la collettività non sa elevarsi 
all'altezza intellettuale dell'individuo isolato perché, se lo 
sapesse, farebbe opera inutile o dannosa, e sa invece sorpassare 
l'individuo nelle supreme manifestazioni morali, perché 
l'opera sua, in questo caso, è più che utile, necessaria.</p>
<p>In un dato momento storico, e in qualunque ramo 
dell'attività umana, basta infatti che <hi rend="italic">un solo</hi> abbia genio, 
ma non basta che <hi rend="italic">un solo</hi> sia eroe. Basta <hi rend="italic">un</hi> 
Garibaldi e mille eroi per vincere una battaglia. Mille Garibaldi 
sarebbero inutili. In altre parole: <hi rend="italic">staticamente</hi> il numero 
è inutile al genio: è invece utilissimo all'eroismo come a tutti i 
sentimenti dell'uomo.</p>
<p>Senonché, - malgrado questo mio tentativo di spiegazione, - 
è indubitato che la conclusione che sgorga dalle vostre e dalle 
mie osservazioni è sconfortante.</p>
<p>La collettività, si chiami Giurì o Commissione, 
assemblea o folla, dà un prodotto morale e intellettuale 
peggiore di quello che darebbe ognuno degli uomini che la 
compongono.</p>
<p><hi rend="italic">Unirsi nel mondo umano vuol dunque dire 
peggiorarsi.</hi> È questo il principio cui arriviamo, ed è questa 
l'ultima formula del pessimismo più acuto.</p>
<p>È forse un'illusione od un paradosso?</p>
<p>A voi non è parsa tale, perché quando io l'enunciai la 
prima volta, l'avete accettata e le avete dato un grande valore. 
Voi scrivevate: "Segnalo l'importanza inattesa di cui questo 
principio è suscettibile se lo si estende al di là dell'umanità. 
Sappiamo che gli organismi sono stati considerati, e a ragione, 
come delle società di cellule, e sappiamo anche che si è potuto 
vedere nelle cellule stesse delle società di molecole... Ora 
supponiamo che quel principio si applichi a queste società 
biologiche o chimiche, che cioè, anche in queste società 
l'aggregato non sia superiore ai suoi elementi, anzi che sia 
inferiore o tutto al più eguale; noi vediamo l'universo intero 
apparirci sotto un aspetto nuovo ed è ai perfezionamenti del 
microscopio, non del telescopio, che noi dovremo domandare 
le rivelazioni delle più grandi meraviglie del mondo. Del resto, 
è forse in causa di un pregiudizio ingiustificato, che l'<hi rend="italic">io 
dell'atomo</hi> è stato sempre ritenuto più semplice, più povero, 
più basso dell'<hi rend="italic">io animale</hi> od umano. Forse, nel fondo 
nascosto degli esseri viventi, nelle loro intimità elementari, 
viene invisibilmente spiegata assai più intelligenza ed arte che 
non si spieghi alla superficie..."<note place="foot"><p>
<bibl><author>G. TARDE</author>, <title lang="fra">Les crimes des foules</title>, <pubPlace>Lyon</pubPlace>, <publisher>Stork</publisher>, 
<date>1892</date></bibl>.</p></note>.</p>
<p>Io vi lascio con questo oscuro problema insoluto. La 
soluzione verrà data dalla <hi rend="italic">psicologia dell'atomo</hi>, che 
voi invocate, e che non è altro, in fondo, se non la 
psicologia dell'incosciente, ancora così ignota e così 
misteriosa.</p>
<p>Credetemi con ammirazione</p>
<p rend="italic">Vostro</p>
<closer><signed>SCIPIO SIGHELE.</signed></closer></div2>
<div2 type="paragrafo"><head>II.</head>
<argument><p>Nota di Enrico Ferri.</p></argument>
<p rend="italic">La lettera che precede, veniva pubblicata nel 
numero del l° novembre 1894 della "Critica Sociale". Prima che giungesse la risposta di Gabriele Tarde (che il lettore troverà più innanzi), Enrico Ferri combatteva le mie osservazioni psicologiche con la <title>Nota</title> che qui riproduco, a cui faccio seguire le 
mie controosservazioni.</p>
<p>La <hi rend="italic">psicologia collettiva</hi> - come io la battezzai 
sino dalla 2ª edizione dei <title>Nuovi Orizzonti</title> - ha avuto 
organismo così rigoglioso dagli studi geniali e meritatamente 
lodati del mio carissimo Sighele, ed essa risponde troppo al 
colore del tempo, che mette in luce sempre crescente così i 
dolori come le forze benefiche e malefiche della collettività 
umana, perché non debba prestarsi nella infinita varietà 
poliedrica dei suoi elementi e delle sue manifestazioni, ad una 
diversità di osservazioni e di induzioni, anche fra chi abbia 
completo accordo di teorie fondamentali.</p>
<p>Tale è il caso della presente <hi rend="italic">Nota</hi> alla lettera, 
sempre acuta e profonda, di Scipio Sighele a Gabriele Tarde.</p>
<p>L'impressione - per dirla subito - che io ho avuto 
leggendo questa lettera, è un'impressione di urto mentale.</p>
<p>Si legge. Il cervello comincia l'acceleramento della 
ideazione, e l'aumenta via via trascinato con intensità 
progressiva dalle ben graduate osservazioni dello 
scrittore e poi, alla fine, quando il moto intellettuale 
dovrebbe rallentarsi e fissarsi nella conclusione finale, 
logicamente indotta dalle premesse, si trova invece dinanzi 
un'affermazione brusca, ottusa, che vi ricorda l'urto di un treno 
a grande velocità contro la sbarra immobile di un binario 
morto.</p>
<p>Ed è veramente un binario morto quello in cui l'amico 
Sighele mi pare si sia messo; in gran parte, io credo, trascinato 
e quasi direi <foreign lang="fra">deraillé</foreign> dal vagabondaggio 
metafisico della sociologia del Tarde. Il quale, per quanto 
gallicamente seducente, mi pare appunto un ricamatore che, 
presa una idea (e per solito la prende da altri), sa ricamarne 
delle "variazioni" molteplici, sempre ingegnose e brillanti, ma 
più spesso unilaterali e sopratutto anarchiche, nel senso che 
non sono il prodotto logico e necessario del metodo 
sperimentale di osservazione e di induzione, ma rappresentano 
piuttosto la fantasia logica, il zig-zag arabescato di un cervello 
analitico e fecondo, ma scientificamente eslege.</p>
<p>Tali sono i caratteri dei lavori più notevoli del Tarde, 
dopo i suoi primi e più originali articoli pubblicati anni fa nella 
"Revue philosophique". Egli prende l'idea sulla influenza 
dell'<hi rend="italic">imitazione</hi>, svolta fra gli altri dal Despine in una 
monografia del 1871, e vi ricama sopra le 
sue <title lang="fra">Lois de l'imitation</title>, che sono l'esagerazione 
unilaterale e inconcludente di un aspetto vero della vita. Così 
egli prende l'idea del Pugliese, mia, e del Sighele, sul delitto 
collettivo (folla delinquente) e vi ricama sopra i suoi saggi 
critici, prima al Congresso di antropologia criminale a 
Bruxelles, poi nella "Revue des deux Mondes". Oppure egli 
prende le osservazioni fondamentali della scuola positiva 
italiana e vi ricama d'attorno la <title lang="fra">Criminalité 
comparée</title> e la <title lang="fra">Philosophie pénale</title>, 
accordandosi, anche per l'indole dell'intelletto, con quegli 
analitici e comparatori e ricamatori italiani, che 
s'illudevano d'aver messa su una "terza scuola" di 
"naturalismo o positivismo <hi rend="italic">critico</hi>" sol perché, per 
esempio, alle statue michelangiolescamente scolpite da 
Lombroso, son capaci, a tavolino, di grattare qualche cosa col 
magistero sottile e miope della lima sillogistica.</p>
<p>Non dico per questo che anche gli ingegni critici, 
malgrado l'indole loro parassitaria, non abbiano una funzione 
utile nella scienza e nella vita. Dico invece che bisogna 
guardarsi, a forza di scorrere qua e là, di non mettersi in un 
qualche binario morto, come parmi sia il caso di questa nota 
del Sighele.</p>
<p>Egli fa questa lucida osservazione: le forze sentimentali 
possono comunicarsi e sommarsi dall'individuo in una folla, 
mentre le forze intellettive no.</p>
<p>L'osservazione mi pare fondamentalmente esatta; ma 
purché si esprima in senso relativo e non assoluto. Io direi che i 
sentimenti si comunicano e si sommano nella collettività, 
<hi rend="italic">più</hi> che le idee.</p>
<p>E quindi non credo esatta l'affermazione consequenziale 
del Sighele, che chi comunica un sentimento ad una collettività 
fa degli <hi rend="italic">eguali</hi> a sé, mentre chi comunica un'idea fa dei 
<hi rend="italic">seguaci</hi>.</p>
<p>Sta bene che il coraggio come l'odio o la vendetta si 
possono "infondere" da un individuo ad una folla: ma i 
suggestionati saranno sempre <hi rend="italic">diversi</hi> dal 
suggestionatore. E diversi nel senso del più come del meno.</p>
<p>Garibaldi fu giustamente detto "eroe creatore di eroi": 
ma i garibaldini che lo seguivano e lo <hi rend="italic">sopravvanzavano</hi> 
nella battaglia, infuocati dalla sua persona, non erano eroi 
<hi rend="italic">eguali</hi> a lui, che, per esempio, doveva conservare 
sempre un certo sangue freddo, per essere, come fu, così 
geniale capitano e stratega.</p>
<p>Anche l'artista o l'oratore comunicano agli uditori la 
loro passione; ma nell'amore o nell'odio o nella pietà o 
nell'ilarità gli uditori sono ben diversi dall'attore o dall'oratore. 
Questi deve serbare il suo sangue freddo, mentre gli uditori 
tutto dimenticano e arrivano al monoideismo, finché dura la 
suggestione sentimentale.</p>
<p>E come fra i garibaldini ci può essere uno più o 
diversamente coraggioso di Garibaldi, così fra gli uditori vi può 
essere uno più o diversamente artista e intelligente dell'attore o 
dell'oratore.</p>
<p>Lo stesso avviene per l'intelligenza della folla.</p>
<p>Sighele dice che quando l'oratore getta una idea nella 
folla degli uditori, questi, se ne restano suggestionati e 
applaudiscono, diventano dei seguaci, cioè degli inferiori, non 
degli eguali.</p>
<p>Non è esatto. In iscuola, in un comizio, in tribunale, in 
un'assemblea, l'oratore che dice veramente delle <hi rend="italic">cose</hi>, 
non delle parole soltanto, eleva il livello intellettuale dei suoi 
uditori, non solo perché accresce il loro patrimonio attuale di 
cognizioni ma soprattutto perché dà loro per l'avvenire un 
metodo, una lente e una bussola per osservare il mondo.</p>
<p>E fra gli uditori può esservi chi resta al disotto di lui, se 
è ingegno potente - e questo è evidente - ma può esservi chi lo 
superi. Qualche volta il discepolo passerà il maestro, meno 
nell'arte, ma più nel metodico lavoro della scienza.</p>
<p>Ciò non toglie, ripeto, che realmente i sentimenti 
(moralità) siano <hi rend="italic">più</hi> comunicabili che le idee 
(intelligenza), ed una delle ragioni può essere quella indicata 
dal Sighele, dei segni di espressione, più precisi e completi e 
quindi più suggestivi per le emozioni che per le idee. Un'altra, 
e più fondamentale, può essere che i sentimenti toccano più da 
vicino che non le idee la base stessa della vita animale comune 
ai viventi; un debole di mente può procacciarsi da vivere, 
anche allo stato selvaggio; ma un uomo che non senta il dolore 
(questa sentinella della vita) o l'istinto di fame, di sete, 
ecc., muore inevitabilmente e presto.</p>
<p>È quindi sempre questione di grado, nella 
comunicabilità ed addizionabilità così dei sentimenti come 
delle idee.</p>
<p>Ma poi Sighele e Tarde qui trascurano completamente 
l'altro lato del fenomeno, l'influenza della folla sull'individuo, 
non solo per i sentimenti (ciò che fu fatto appunto colla teoria 
del delitto collettivo) ma anche per le idee.</p>
<p>Già il proverbio dice che "quattro occhi vedono più di 
due". E se l'opera del genio (forse anche per la gran parte che 
vi ha il sentimento e l'immaginazione, secondo le osservazioni 
di Huxley) è opera più individuale di ogni altra, tuttavia né in 
essa si deve escludere l'azione della intelligenza collettiva né 
questa si può disconoscere in quella forza, ben più continua e 
quotidiana della evoluzione umana, che è l'opera del talento.</p>
<p>Chi sa dire dove e da chi abbia avuta una data immagine 
il poeta, che la rende immortale coi suoi versi?</p>
<p>Forse da un intelletto mediocre, in una conversazione 
fugace o insipida per tutto il resto.</p>
<p>Io ho provato, dopo le mie lezioni all'Università, quanto 
utile mi venga dalle conversazioni e dalle osservazioni fattemi 
da questo o da quello dei miei uditori e che io non avevo fatto e 
che a me poi possono servire di scintilla per illuminare tutto un 
vasto campo di ulteriori osservazioni.</p>
<p>"Il y a quelqu'un qui a plus d'esprit que M. de Voltaire: 
c'est tout le monde". Ecco la conferma di questa mia 
affermazione. Il cervello di un genio o artistico o scientifico 
può riassumere e coordinare e fecondare in sé moltissimi fra i 
lati dell'infinito poliedro della vita; ma migliaia di cervelli, 
siano pure mediocri, ma pregni di esperienze ed 
osservazioni, infinitamente diverse e più svariate, sia pure 
embrionali e frammentarie, abbracciando l'infinito poliedro da 
un maggior numero di lati, mettono in luce cose e idee che il 
cervello di un genio da solo non vede.</p>
<p>Il calzolaio vide l'errore nello stivale scolpito dall'artista 
greco, così come si narra del contadino toscano che nel cavallo 
plasmato da uno scultore di genio scoperse che mancavano 
quei due bitorzoli senza pelo che stanno alle ginocchia di tutti i 
cavalli.</p>
<p>Bisogna provare, per esempio, in una riunione di 
studenti, di operai o di contadini: gettate là un'idea, che vada al 
midollo delle cose, e ve la sentirete poco dopo rimbalzata dai 
cervelli di questo o di quell'uditore, rinforzata, corretta, 
ampliata da cento altre osservazioni e rilievi parziali, che 
rimanendo frammentari e isolati nel cervello o denutrito o 
inesperto o incolto di chi le fa, restano nel vuoto, come seme 
che non può gettare radici nella rena circostante.</p>
<p>Ma, per una parte, quell'altra idea, specialmente se 
direttiva e metodica, svolta dall'oratore, coordina e rafforza le 
idee frammentarie e deboli degli uditori e quindi eleva il loro 
diapason intellettuale; e d'altra parte, le osservazioni di 
rimbalzo, fatte dalla collettività, fecondano e rafforzano il 
meccanismo intellettivo dell'individuo.</p>
<p>Vale a dire, amico Sighele, che è inutile correr dietro 
alle bolle di sapone, come l'<hi rend="italic">io dell'atomo</hi> che è una 
contraddizione in termini, dacché l'<hi rend="italic">atomo</hi> è l'individuo 
vero e solo, cioè l'indivisibile e il semplice, ed <hi rend="italic">io</hi> invece 
significa risultante complessa (conscia od inconscia) di molti 
elementi psichici primordiali.</p>
<p>Dove non c'è collettività non ci può essere l'<hi rend="italic">io</hi>: e 
la psicologia dei microrganismi fatta dal Binet è possibile solo, 
perché il più semplice dei microrganismi è sempre una 
collettività federata e diversa, di cellule viventi.</p>
<p>Vale a dire, infine, che la conclusione finale è 
precisamente l'opposta: non è che unirsi, nel mondo, voglia 
dire peggiorarsi o indebolirsi.</p>
<p>La realtà è che non si vive se non vi è unione; perché, 
come dissi altrove, Robinson Crosuè, che sarebbe l'ideale 
umano così dell'individualismo come della sua logica 
conclusione, non può essere che una leggenda o un caso 
patologico.</p>
<p>Ma poi, come sarebbe stata possibile l'evoluzione dal 
microbo all'uomo e dall'uomo selvaggio all'uomo civile se 
l'unione, cioè l'associazione, volesse dire peggioramento e 
indebolimento?... E non è tutta l'evoluzione, in sostanza, che 
un processo di crescente associazione e di riunione?</p>
<p>Vero è che Sighele applica la sua osservazione soltanto 
alle forme ristrette e più o meno transitorie dell'associazione 
umana, anziché al fatto costituente ed universale della società 
umana.</p>
<p>E questa limitazione rende in qualche parte accettabile, 
cioè rispondente alla realtà delle cose, la sua conclusione.</p>
<p>Ma, malgrado questa distinzione necessaria, - già da me 
fatta fin dai primordii tra psicologia <hi rend="italic">individuale</hi>, 
psicologia <hi rend="italic">collettiva</hi> e psicologia sociale, - io credo 
tuttavia che in ogni e qualsiasi manifestazione della materia 
inorganica ed organica, dall'aggregazione e combinazione 
degli atomi nell'ordine siderale o chimico sino alla 
aggregazione e combinazione delle sensazioni ed idee 
elementari nell'ordine psicologico individuale e dei sentimenti 
e delle idee individuali nell'ordine della psicologia collettiva e 
sociale, - sempre si deve dire che "l'unione fa la forza".</p>
<p>E mi parrebbe fare offesa all'ingegno del Sighele 
se credessi necessario indicargliene qui le prove, dopo 
che l'ho tratto fuori dal binario morto in cui s'era ficcato col 
tardigrado <hi rend="italic">io dell'atomo</hi>.</p>
<p rend="italic">La collettività rende più intensa ogni manifestazione 
psichica.</p>
<p>Ecco la conclusione positiva: e più intensa non è 
sinonimo di <hi rend="italic">più buona</hi>. Ma se in un dato momento e in 
una data collettività prevale un elemento cattivo (antisociale o 
immorale), questo si rafforzerà come si rafforzerà invece un 
elemento buono (sociale o morale) se avrà la prevalenza.</p>
<p>Insomma, io credo sempre esatta la mia prima 
fondamentale osservazione, che nella psicologia collettiva 
avviene non già la semplice <hi rend="italic">miscela</hi> degli elementi 
individuali, ma la loro <hi rend="italic">combinazione</hi> chimica. Sicché la 
risultante psichica collettiva non è eguale - tanto per i 
sentimenti quanto per le idee - alla somma degli elementi 
psichici individuali: è anzi sempre diversa, in meglio o in 
peggio, così come dalla combinazione chimica di due o più 
sostanze si ha nella massa finale una temperatura o più alta o 
più bassa di quella dei corpi componenti<note place="foot"><p>
Del resto non è neanche sempre esatto che la somma 
collettiva delle idee sia <hi rend="italic">peggiore</hi> delle idee genialmente 
individuali. Nel genio e anche nell'ingegno potente c'è sempre 
una qualche esagerazione, un qualche squilibrio nelle premesse 
più acutamente vedute e ravvicinate, come nelle induzioni più 
velocemente e lontanamente anticipate. Nella collettività 
invece, è vero che domina la <hi rend="italic">media</hi>, ma appunto perché 
tale, questa rappresenta così un'elevazione equilibrata e 
definitiva della intelligenza comune di fronte allo stadio 
precedente, come un'attenuazione integratrice delle audacie più 
o meno squilibrate, ma sempre precoci e perciò meno vitali, del 
genio individuale. Nella scienza, la scuola dei seguaci vale 
sempre più e meglio del maestro iniziatore, ed hanno - l'una e 
l'altro - due funzioni utilmente diverse. Senza l'individuo 
creatore la scuola non si farebbe e la media intellettuale non si 
eleverebbe; ma senza una collettività solidale l'intuizione del 
genio non vive e cade in un torpore e in un oblio talvolta 
secolare, finché le condizioni più propizie e meglio adatte della 
collettività, o spontaneamente o per la spinta rinnovata di un 
altro genio od anche di un talento, non ne fissino 
definitivamente la struttura e lo sviluppo.</p></note>.</p>
<p>Certo, ora più spesso avviene che nella 
collettività prevalga il meno buono e il meno intelligente; ma 
per quale recondita ragione?</p>
<p>Qui, amico Sighele, devi ficcare lo sguardo a fondo, ed 
il fondo è la lotta antagonistica ed anarchica degli interessi 
egoistici nel mondo presente, senza la base e la disciplina della 
solidarietà vera e viva.</p>
<p>In un'accademia come in un comizio, come in un 
Parlamento, ognuno cercherà sempre di giovare a sé: ma nel 
mondo individualista l'utile proprio troppe volte non è 
conciliabile coll'utile altrui. Ecco perché, incoscientemente, 
<foreign lang="lat">rebus sic stantibus</foreign>, nella collettività più spesso 
avviene il fascio degli egoismi antisociali invece che l'unione 
degli egoismi sociali.</p>
<p>La conferma se ne ha in certi casi eccezionali. Quando 
in una battaglia l'entusiasmo è al colmo o in un'opera di 
salvataggio (inondazioni, incendi, epidemie, ecc.) l'elemento 
della solidarietà sociale prevale su quello dell'isolamento 
anti-sociale, la riunione centuplica allora la forza del sacrificio 
e dell'eroismo e della virtù, come centuplica quella del delitto, 
in altre diverse condizioni di tempo e di luogo.</p>
<p>Tutto sta adunque nel dare alle collettività umane 
un'orientazione tale, per cui l'egoismo individuale, 
inseparabile dalla vita (perché <foreign lang="lat">primum vivere deinde 
philosophare</foreign>) non sia costretto ad essere 
anti-sociale per affermarsi, ma trovi invece nella vita collettiva 
anche le condizioni di maggiore e miglior vita per sé. Il 
<hi rend="italic">come</hi> di questa orientazione sociale esce dai limiti di 
questa Nota ed è risolto dal socialismo scientifico.</p>
<p>Per ora mi fermo a queste considerazioni di psicologia 
collettiva, che interessano la giurisprudenza penale come la 
sociologia criminale. E sarò lieto se il Sighele od altri vorrà 
continuare la cortese polemica di idee; dalla quale, appunto 
perché anche nel campo dell'intelligenza, unirsi vuol dire 
rafforzarsi, non potrà che risultare il vantaggio e l'incremento 
della nostra scienza positiva.</p>
<closer><signed>ENRICO FERRI.</signed></closer></div2>
<div2 type="paragrafo"><head>III.</head>
<argument><p>Risposta di Scipio Sighele a Enrico Ferri.</p></argument>
<opener><dateline>Roma, 2 novembre 1894.</dateline></opener>
<p rend="italic">Mio carissimo Enrico,</p>
<p>Grazie delle parole cortesi ch'io debbo all'indulgenza 
del maestro e all'affetto dell'amico; grazie sopratutto della 
critica franca e sincera che io cerco e desidero, giacché mi 
sembra il risultato più utile e la soddisfazione più grande di 
coloro che scrivono.</p>
<p>Tu dici che io "ho urtato contro la sbarra immobile d'un 
binario morto". Un disastro ferroviario e... intellettuale, 
dunque. Può darsi. Ma la colpa è veramente e solamente mia? 
O non accade spesso alla scienza di incontrare questi <hi rend="italic">binari 
morti</hi> che le vietano la sua corsa a grande velocità, queste 
sbarre immobili che arrestano la macchina ancora avida di 
cammino? Sono io responsabile se il pensiero ha le sue colonne 
d'Ercole, se esiste l'ignoto dell'incosciente, e se mi dichiaro 
vinto dinanzi a un problema che nessuno ha saputo risolvere? E 
merito io d'essere tacciato di metafisico perché invoco la 
<hi rend="italic">psicologia dell'atomo</hi>? Qualche centinaio d'anni fa (anzi 
qualche diecina) il buon pubblico avrebbe sorriso se gli 
avessero detto che esisteva la psicologia dei microrganismi! 
Eppure, Binet l'ha studiata!</p>
<p>Io penso che, se il vero temperamento positivista 
deve credere soltanto a ciò che vede o a ciò di cui ha le prove, 
non deve però escludere <hi rend="italic">a priori</hi> nessuna ipotesi. Tutto è 
possibile al mondo, e l'affermare categoricamente: la scienza 
non arriverà oltre questo limite, è una forma di ipoteca 
sull'avvenire che le meravigliose sorprese del presente e del 
passato dovrebbero consigliarci di evitare.</p>
<p>Del resto, che importa credere o non credere possibile 
questa <hi rend="italic">psicologia dell'atomo</hi>? Il mio, era un desiderio, 
una speranza, un augurio, che gettavo là, alla fine della mia 
lettera, per attenuare lo sconforto che invade chi, dopo aver 
molto cercato, s'accorge di non aver trovato nulla o quasi nulla. 
La spiegazione ultima mi sfuggiva: la sentivo inarrivabile ed 
intangibile, ma volevo almeno indicare dove, a parer mio, essa 
stava racchiusa. Non potendo vedere il tesoro, mi accontentavo 
di supporre dove era nascosto. Ad altri più fortunati di me il 
saperlo scoprire.</p>
<p>Ho sbagliato? Può darsi, - ripeto. Ma alla mia ipotesi tu 
non hai sostituito nessun assioma, al mio dubbio nessuna 
certezza. Il mistero rimane, e noi ci troviamo almeno d'accordo 
nel dover confessare la nostra ignoranza.</p>
<p>Senonché, non è su questo incerto ed oscuro problema 
che vale la pena di soffermarsi a discutere. Noi possiamo 
continuare più utilmente la nostra polemica intorno a quelle 
mie osservazioni di psicologia collettiva che tu non accusi di 
essere metafisiche, e che - se non m'inganno - pur criticandole, 
accetti nel fondo interamente.</p>
<p>Io avevo detto che le forze sentimentali si sommano in 
una folla, le forze intellettive no, e che la suggestione dei 
sentimenti fa degli <hi rend="italic">eguali</hi>, mentre la suggestione delle 
idee fa degli <hi rend="italic">inferiori</hi>.</p>
<p>Tu trovi troppo assolute queste affermazioni, 
perché la differenza, secondo te, è di gradi non di sostanza.</p>
<p>A rigore di logica tu hai ragione. In natura non esiste 
nulla di <hi rend="italic">sostanzialmente</hi> diverso e distinto: tutto si 
riannoda e si riallaccia attraverso sfumature infinite: la legge 
d'evoluzione lo insegna. Ci sono delle <hi rend="italic">zone neutre</hi> che 
vietano persino di sentenziare se un organismo appartiene al 
regno vegetale o al regno animale. Perché dunque dovrebbero 
esistere delle barriere divisionali in psicologia?</p>
<p>Ma la logica troppo severa fa commettere degli errori, 
come la corda tirata troppo si spezza.</p>
<p>Tu stesso mi hai insegnato che, per comodità di studio e 
per maggiore chiarezza, si usa, nella scienza e nella vita, 
chiamar con nomi diversi le cose che in ultima analisi non sono 
che uno sviluppo ulteriore una dell'altra, - e così io credo che si 
possano tener distinti in psicologia dei fenomeni che - pur non 
differendo fra loro sostanzialmente - differiscono però <hi rend="italic">di 
tanti gradi</hi> da far quasi dimenticare l'origine comune.</p>
<p>Orbene, la suggestione dei sentimenti differisce <hi rend="italic">tanto</hi> dalla suggestione delle idee, che io ho creduto di poter 
stabilire fra l'una e l'altra questo carattere distintivo: l'una fa 
degli <hi rend="italic">eguali</hi>, l'altra dei <hi rend="italic">seguaci</hi>, degli 
<hi rend="italic">inferiori</hi>.</p>
<p>So bene, - e lo potevi capire anche tu - che 
quell'aggettivo <hi rend="italic">eguali</hi> non ha il significato che gli si 
dovrebbe attribuire in una dimostrazione matematica: in 
psicologia sopratutto (e anche in natura) non c'è nulla di 
<hi rend="italic">identico</hi>, e quando si adoperano certe parole, si lascia a 
chi legge di interpretarle non alla lettera, ma nel senso che loro 
si è dato scrivendole.</p>
<p>So bene che gli eroi creati da Garibaldi non erano e non 
potevano essere <hi rend="italic">eguali</hi> a lui, e che il grado di passione 
cui sale il pubblico non è preciso a quello dell'oratore 
che lo ha suggestionato - (l'anima umana non è una cifra e la 
psicologia non è l'aritmetica), - ma è certo che quegli eroi e 
quel pubblico <hi rend="italic">modellavano</hi> sé stessi incoscientemente 
sulla figura morale del loro suggestionatore, e che tutti insieme 
costituivano un unisono psicologico, che autorizzava la mia 
affermazione.</p>
<p>L'espressione di un sentimento ha, per coloro che vi 
assistono, l'identico effetto della vibrazione d'una nota sulle 
corde musicali che si trovano sotto la influenza di questa 
vibrazione. La persona risponde collo stesso sentimento, come 
la corda risponde colla stessa nota. Sarà forse un tono più alto o 
più basso, ma è l'identico suono, è l'accordo.</p>
<p>Delle idee, invece, non avviene così. Garibaldi può, 
colla sola virtù dell'esempio, creare un eroe. Spencer non può, 
con una sua frase o colla lettura d'un suo capitolo, creare un 
genio e nemmeno un ingegno. Non insisto su questa 
dimostrazione perché l'evidenza mi par meridiana.</p>
<p>Tu dici però - per combattere la mia tesi - che l'oratore il 
quale dica veramente delle cose e non delle parole soltanto, 
eleva il livello intellettuale dei suoi uditori, - e fin qui siamo 
d'accordo e l'ho ammesso anch'io, scrivendo che l'oratore, in 
tal caso, fa <hi rend="italic">dei seguaci</hi>, cioè suggestiona e avvicina a sé 
intellettualmente il suo pubblico; - e sostieni anche che fra gli 
uditori può esservi chi superi l'oratore perché spesso il 
discepolo sorpassa il maestro. E qui - pur essendo d'accordo 
con te nella osservazione (troppo semplice, del resto, perché si 
possa combattere), - mi permetto di dirti che non modifica in 
nulla la mia tesi.</p>
<p>Verdi ha avuto un maestro di musica, Dante avrà avuto 
un maestro di letteratura, Raffaello un maestro di disegno. Che 
cosa significa questo, per la psicologia collettiva? 
Significa forse - come tu tenderesti a provare - che le facoltà 
intellettuali non solo fanno degli <hi rend="italic">eguali</hi>, come le forze 
sentimentali, ma fanno dei <hi rend="italic">superiori</hi>?</p>
<p>Qui - mi pare tu abbia dimenticata quella tua felice 
distinzione fra <hi rend="italic">psicologia collettiva</hi> e <hi rend="italic">psicologia 
sociale</hi>, che è stata la scintilla del mio libro sulla Folla 
delinquente.</p>
<p>La psicologia collettiva - quale tu stesso la definisci ed 
io ho studiata - è <hi rend="italic">la psicologia delle collettività riunite 
staticamente</hi>. Quando dunque io dico che la suggestione 
delle idee - al contrario della suggestione dei sentimenti - fa, 
non degli uguali, ma degli inferiori, intendo parlare da un punto 
di vista statico. Il rispondermi che in un'aula d'università dove 
parla un professore, o in un teatro dove parla un Demostene, vi 
può essere - nascosto ed ignoto fra il pubblico - uno scienziato 
o un artista che supererà quel professore o un oratore che 
supererà quel Demostene, - è un eludere la questione, non un 
risolverla, è un uscire dal campo della psicologia collettiva per 
entrare in quello della psicologia sociale.</p>
<p>La mia tesi - esposta in un modo esagerato e brutale - è 
questa: staticamente, cioè in un brevissimo spazio di tempo, 
per sola virtù di contagio, si può fare d'un uomo un eroe o un 
assassino, non si può fare un genio del pensiero.</p>
<p>E sfido chiunque a contraddirmi. - Quando tu poi, per 
provare la forza di suggestione delle idee, mi citi i discepoli 
che superano i maestri o, per provare che non solo l'individuo 
ha influenza sul pubblico, ma anche, e più, il pubblico, 
sull'individuo, mi avverti che a un poeta può venire 
un'ispirazione da un intelletto mediocre, e che a uno scienziato 
può balenare un'idea geniale da una conversazione fugace o 
insipida, - io ti rispondo che hai ragione, ma che questa 
è <hi rend="italic">psicologia sociale</hi> e non <hi rend="italic">psicologia collettiva</hi>. E 
degli effetti e dell'importanza della suggestione (tanto dei 
sentimenti come delle idee) da un punto di vista <hi rend="italic">dinamico</hi> e non <hi rend="italic">statico</hi>, io ho troppo a lungo parlato altrove, 
perché deva ripetermi qui.</p>
<p>Tu scrivi questi periodi limpidi, e inconfutabili: "Non è 
sempre esatto che la somma collettiva delle idee sia 
<hi rend="italic">peggiore</hi> delle idee genialmente individuali. Nel genio, e 
anche nell'ingegno potente, c'è sempre una qualche 
esagerazione, un qualche squilibrio nelle premesse più 
acutamente vedute e ravvicinate, come nelle induzioni più 
velocemente anticipate. Nella collettività, invece, è vero che 
domina la media, ma appunto perché tale, questa rappresenta 
così una elevazione equilibrata e definitiva della intelligenza 
comune di fronte allo stadio precedente, come un'attenuazione 
integratrice delle audacie più o meno squilibrate, ma sempre 
precoci e perciò meno vitali, del genio individuale.</p>
<p>Nella scienza la scuola dei seguaci vale sempre più e 
meglio del maestro iniziatore, ed hanno - l'una e l'altro - due 
funzioni utilmente diverse. Senza l'individuo creatore la scuola 
non si farebbe e la media individuale non si eleverebbe; ma 
senza una collettività solidale, l'intuizione del genio non vive e 
cade in un torpore e in un oblio talvolta secolare, finché le 
condizioni più propizie e meglio adatte della collettività, o 
spontaneamente, o per spinta rinnovata di un altro genio o 
anche di un talento, non ne fissino definitivamente la struttura e 
lo sviluppo".</p>
<p>Parole d'oro, - ma che non levano una virgola a quel che 
io ho affermato, perché sono parole e concetti applicabili in 
<hi rend="italic">sociologia</hi> e non in <hi rend="italic">psicologia collettiva</hi>.</p>
<p>Ho ammesso anch'io, e ho scritto<note place="foot"><p>
Vedi l'Introduzione al volume <title>I delitti della folla</title>, il 
primo capitolo del mio libro <title>La coppia criminale</title>, e il 
mio studio: <title>La suggestione nell'arte</title>, nel volume 
<title>Idee e problemi d'un positivista</title>, 2ª edizione, 
1909.</p></note> tutto questo: ho ammesso anch'io, - e 
l'ho scritto - che il genio non è che un simbolo il quale 
rappresenta le aspirazioni e le tendenze di una data classe e di 
un dato periodo; ch'egli non è se non lo <hi rend="italic">scorcio incosciente</hi> di un momento storico, quasi una figura in cui si riassumono 
e si fissano tutte le suggestioni infinite e diverse che su di lui 
hanno agito; - ma riconoscendo che il genio è un parto 
meraviglioso della collettività, ho inteso e intendo riconoscere 
soltanto <hi rend="italic">dinamicamente</hi> il potere della collettività 
sull'individuo.</p>
<p>Anche <hi rend="italic">staticamente</hi> esiste questo potere, ma 
produce il male anzi che il bene, abbassa e non eleva 
l'intelligenza.</p>
<p>Ed è in questo senso, cioè da un punto di vista 
<hi rend="italic">statico</hi>, che io ho osato esporre la frase pessimista che 
"<hi rend="italic">unirsi, nel mondo umano, vuol dire peggiorarsi</hi>". Da 
un punto di vista <hi rend="italic">dinamico</hi> cioè di psicologia sociale, 
bisognerebbe essere pazzi per affermare una cosa simile, e tu 
hai ragione di dire che - allora - bisognerebbe anche rinnegare 
la teoria dell'evoluzione e riconoscere che il selvaggio val più 
dell'uomo civile, e la scimmia antropomorfa più del selvaggio.</p>
<p>Per essere più preciso io avrei dovuto scrivere che - 
"unirsi nel mondo umano, <hi rend="italic">solo staticamente</hi>, vuol dire 
peggiorarsi". - Ma all'esattezza del linguaggio, che ho 
trascurata, poteva rimediare il senso e l'intonazione del mio 
articolo. Io parlavo della <hi rend="italic">folla</hi> non della <hi rend="italic">società</hi>: 
io parlavo di suggestione <hi rend="italic">immediata</hi> e <hi rend="italic">incosciente</hi>, non di suggestione <hi rend="italic">lenta</hi> e 
<hi rend="italic">cosciente</hi>; io - in una parola - parlavo di 
improvvise rivoluzioni psicologiche, non di graduali 
evoluzioni; io non applicavo quindi la mia conclusione a tutto 
il vasto campo della sociologia, ma soltanto al campo ristretto 
della psicologia collettiva.</p>
<p>Tu mi hai voluto far dire più di quello che avevo in 
animo di dire, e per combattere una tesi che io non ho 
sostenuta, hai esagerato. Tu hai scritto che il principio: 
<hi rend="italic">l'unione fa la forza</hi> è vero sempre in psicologia sociale e 
in psicologia collettiva. No: in psicologia collettiva l'unione 
spesso fa, intellettualmente, non la forza, ma la debolezza: i 
Giurì, le Commissioni, le assemblee informino: soprattutto i 
tuoi <title>Nuovi Orízzonti</title>, dove questa verità è stata così 
genialmente accennata.</p>
<p>Ed io non avrei altro da aggiungere se non prevedessi 
una tua domanda, anzi alcune domande: "quali sono i limiti - tu 
potresti dirmi - quali i confini tra la psicologia collettiva e la 
psicologia sociale? dove finisce l'una e comincia l'altra? non si 
verificherà anche qui la legge d'evoluzione, e non si passerà 
dall'una all'altra per fasi e per gradazioni indistinte? e non sarà 
allora impossibile o quasi applicare a queste diverse fasi le 
leggi che tu credi vere per l'una e che sarebbero quindi false 
per l'altra?".</p>
<p>I problemi racchiusi in queste interrogazioni sono gravi 
e importanti. Io tenterò di risolverli nel mio prossimo volume: 
<title>La delinquenza settaria</title><note place="foot"><p>
Pubblicato nel 1897, Milano, Fratelli 
Treves.</p></note>.</p>
<p>La <hi rend="italic">setta</hi> è infatti una collettività che potrebbe 
dirsi il <foreign lang="fra">trait-d'union</foreign> fra la <hi rend="italic">folla</hi> e la <hi rend="italic">società</hi>, <hi rend="italic">la zona neutra</hi>, per ripetere un'espressione 
felice, tra la <hi rend="italic">psicologia collettiva</hi> e la <hi rend="italic">psicologia 
sociale</hi>.</p>
<p>L'argomento mi porterebbe molto lontano: ma io 
non posso abusare della cortesia della "Critica sociale", alla 
quale ho già rubato qualche colonna.</p>
<p>Altrove e meglio io potrò dire il mio pensiero. Intanto 
credimi, con l'affetto e con l'ammirazione che sai, sempre tuo</p>
<closer><signed>SCIPIO SIGHELE.</signed></closer></div2>
<div2 type="paragrafo"><head>IV.</head>
<argument><p>Risposta di Gabriele Tarde a Scipio Sighele<note place="foot"><p>Pubblicata nella "Critica Sociale" del l° dicembre 1894.</p></note>.</p></argument>
<p>Io sono sempre lieto, e voi, caro Sighele, lo sapete, di 
rendere la giustizia dovuta ai vostri belli e profondi lavori; e 
non solo è il vigore e il raro acume di uno spirito veramente 
personale, che io ammiro in voi, ma eziandio quella nobiltà 
naturale di carattere che vi tiene al disopra delle misere 
questioni d'amor proprio.</p>
<p>Noto questo tanto più volentieri, dacché è pur tempo 
ch'io risponda a certi attacchi che se non mi commuovono, non 
cessano però di sorprendermi, succedendo bruscamente, non so 
troppo il perché, a numerose testimonianze d'amicizia e a 
buoni uffici reciproci. Io non seguirò il Ferri nella via ch'egli 
ha battuta a mio riguardo. Un uomo così abile, com'egli è, 
all'<hi rend="italic">adattamento</hi> e al volgarizzamento delle idee altrui 
dovrebbe più di chiunque astenersi dal gettare ad altri epiteti 
scortesi di <hi rend="italic">parassita</hi> di <hi rend="italic">vagabondo</hi> e di 
<hi rend="italic">plagiario</hi>; dovrebbe astenersene e sopratutto verso 
qualcuno che maturò a lungo, nella più profonda solitudine, il 
frutto delle sue proprie riflessioni, fino al giorno in cui il suo 
pensiero schietto e personale si è diffuso con qualche onore nel 
modo scientifico.</p>
<p>Certo, ben io so che in fatto di idee la proprietà 
individuale deve sempre esser intesa in un senso molto 
relativo; che il collettivismo è qui al suo posto, meglio che in 
qualsiasi altro campo; e che noi non siamo mai se non i 
comproprietari comunisti e indivisi delle nostre idee le più 
originali.</p>
<p>Ciononostante, il merito d'una tal quale originalità mi fu 
così spesso riconosciuto, da ogni parte e su tutti i toni, e 
persino dai più acerbi miei critici, che io credo di potere, - 
senza troppa illusione - attribuirmi la paternità de' miei scritti 
a dispetto del mio amabile contradditore. Il deputato Ferri era 
ancora sulle panche della scuola quando già il mio sistema 
d'idee era fissato nelle linee principali. Io non potei quindi 
toglierlo a prestito né da lui né da alcuno dei suoi e neppure dal 
Despine, <hi rend="italic">che mai non lessi</hi>. Che quest'ultimo si sia 
occupato della imitazione, è ben cosa possibile. Lo stesso 
Platone ne sentì alcun po' l'importanza nella sua 
<title>Repubblica</title>. La questione non è qui. Il pubblico 
filosofico l'ha ben compreso ed è esso, in fin dei fini, il solo 
giudice del merito dei nostri lavori. In ogni caso io posso 
affermare che quand'anche io non avessi conosciuta la 
<hi rend="italic">nuova scuola</hi>, io non avrei a cangiar <hi rend="italic">verbo</hi> delle 
mie due opere principali: <title>Le leggi dell'imitazione</title> e 
<title>La logica sociale</title>.</p>
<p>Quanto alla mia <title>Criminalità comparata</title> e alla mia 
<title>Filosofia penale</title>, questi due volumi non sono che 
l'applicazione pura e semplice del mio punto di vista generale - 
pubblicato fin dal 1881 nella "Revue 
Philosophique" e finito assai prima - al lato criminale della 
Società; a quel modo ch'io l'applicai al lato linguistico, 
religioso, economico, estetico e giuridico. Questa applicazione 
criminologica io non l'avrei fatta nella stessa maniera se non 
avessi avuto il vantaggio di leggere un giorno l'<title>Uomo 
delinquente</title> di Lombroso e gli scritti della scuola. 
Ma il rimprovero di averli <hi rend="italic">saccheggiati</hi> mi sorprende 
singolarmente; avrei capito piuttosto quello di averli un tal 
po' demoliti: e ancora ciò equivarrebbe a disconoscere tutta 
la benevolenza (voi diceste un giorno <hi rend="italic">beneficenza</hi>) della 
mia critica da amico. Se tutti coloro che criticano il Ferri 
l'hanno copiato, i suoi copisti sono legione, cominciando 
dall'onorevole Colajanni che gli ha assestato di così bei colpi, e 
senza dire del Lucchini, del Carnevale, dell'Alimena e di tanti 
altri rudi giostratori della <hi rend="italic">terza scuola</hi>.</p>
<p>Io non so del resto a qual proposito, senza aver nulla di 
molto particolare da dire, Ferri interviene nella piccola 
conversazione cortese ed istruttiva che voi impegnaste con me 
su un punto assai delicato della psicologia delle folle. S'egli fu 
il padrino della <hi rend="italic">psicologia collettiva</hi>, come a più riprese 
si vanta, s'ingannerebbe, ad ogni modo, supponendo di esserne 
il padre e che nessuno abbia ormai il diritto di toccare a questo 
soggetto di studi senza il suo consenso. Il difficile non era di 
trovare il nome, bensì di trovare e approfondire la cosa. È ciò 
che voi fate, è ciò che io pure ho tentato di fare. E ciò che mi 
dà qualche fiducia nelle mie ricerche è che mi sembra ch'esse 
si accordino spesso con le vostre, anche in quanto concerne il 
piccolo problema da voi recentemente discusso nella "Critica 
sociale". Perciò non ho che qualche riflessione da aggiungere 
alle vostre fini osservazioni.</p>
<p>Io distinsi nello spirito collettivo delle folle il lato 
intellettuale e il lato morale, e feci notare che, moralmente, 
esse uguagliano ed anche superano l'individuo nel bene 
e nel male, nell'eroismo e nel delitto, mentre, intellettualmente, 
esse scendono quanto è più basso di lui nella stoltezza e nella 
follìa, senza mai elevarsi alla sua altezza nella genialità.</p>
<p>Ora, voi reputate vera questa osservazione, ma la 
spiegazione ch'io ne dò non vi soddisfa e ne tentate un'altra. 
Le due, tuttavia, forse si completano più che non sieno in 
contrasto, e io credo che voi stesso ve ne avvedrete tosto che io 
abbia un po' rettificato il mio pensiero.</p>
<p>Qui, mi sembra, si ha da aggiungere alla distinzione già 
fatta, un'altra distinzione: quella dell'aspetto <hi rend="italic">quantitativo</hi> e dell'aspetto <hi rend="italic">qualitativo</hi> dei fenomeni psichici, siano 
intellettuali o morali.</p>
<p>La credenza affermativa o negativa, che passa per tanti 
gradi senza cangiar di natura, è una <hi rend="italic">quantità</hi> mentale. Il 
desiderio, esso pure, positivo o negativo, lo è del pari e per la 
stessa ragione perché segue una scala continua, dalla più 
leggera tendenza alla passione più sfrenata, in una stessa 
determinata direzione. Anche l'intensità delle sensazioni è, 
sino a un certo punto, una quantità.</p>
<p>Ma un'idea, in quanto combinazione particolare di 
percezioni o d'imagini e indipendentemente dalla più o meno 
forte adesione dello spirito, è qualcosa di <hi rend="italic">qualitativo</hi>, 
che differisce in natura, e non soltanto in grado, da un'altra 
idea. Lo stesso dirò del <hi rend="italic">sentimento</hi>, considerato non già 
sotto l'aspetto dell'energia, ma sotto quello della sua 
composizione e della sua distinta sfumatura, nella quale si 
fondono mille impressioni, mille pene o piaceri elementari.</p>
<p>Ebbene, è notevole che di quanto il lato quantitativo 
della psicologia individuale, così definito si riproduce 
amplificato ed esagerato in psicologia collettiva, di altrettanto 
il lato qualitativo si riflette attenuato e impoverito. Le 
folle, senz'alcun dubbio, davanti a uno spettacolo commovente, 
come una corsa di tori o una carica di cavalleria in sommossa, 
hanno sensazioni più forti di gioie o di dolori più vivi, che non 
risentirebbe isolato ciascuno degli individui che le 
compongono. Esse hanno una capacità di godere e di soffrire, e 
parimenti di affermare o di negare, di desiderare o respingere, 
superiore alla capacità analoga dell'individuo.</p>
<p>Ma al tempo stesso, cotesto assembramento, cotesto 
affollamento effervescente degli individui così adatto a 
rafforzare in ciascun d'essi le loro sensazioni <hi rend="italic">espresse</hi>, i 
loro desiderî e le loro convinzioni reciprocamente corroborate 
pel solo fatto del loro scambio, è assolutamente inadatto a 
suscitare, ad accelerare nello spirito e nel cuore di questi 
individui, anche in quelli che hanno più anima e più genio, lo 
sbocciare di un'idea davvero nuova e feconda, <hi rend="italic">od anche</hi> di un sentimento nuovo e fecondo, di una specie inedita di 
entusiasmo o di amore. Perché se vi ha delle idee geniali, vi ha 
pure dei <hi rend="italic">sentimenti geniali</hi>. Lungi dall'affrettarne o 
dall'agevolarne l'apparizione, l'azione della folla la inceppa o 
la impedisce. In altri termini, le folle esaltano la facoltà 
<hi rend="italic">imitativa</hi> dell'individuo, ma ne deprimono la facoltà 
inventiva. Lamartine in due versi ben coniati, disse qualcosa 
d'analogo:</p>
<quote rend="block" lang="fra"><l>Il faut se séparer, pour penser, de la foule,</l>
<l>Et s'y confondre pour agir.</l></quote>
<p>Infatti il pensatore si isola, e così il poeta o l'artista. 
L'uno per elaborare le sue nuove e forti concezioni, l'altro per 
estrarre dal proprio cuore un aroma più raffinato e complesso 
dei sentimenti ordinarî, hanno bisogno di raccoglimento e di 
silenzio. La germinazione del loro cervello è a questo 
prezzo. Vi hanno senza dubbio eccezioni, ma non sono che 
apparenti e confermano la regola. Il <title lang="fra">Nouma Roumestan</title> di Daudet, ad esempio, al quale le idee non venivano 
che parlando in mezzo a un vasto uditorio. Disgraziatamente le 
idee che vengono in tal modo, nel chiasso e nella calca, hanno 
per carattere distintivo di essere semplici luoghi comuni, o 
tutt'al più di quei paradossi che non sono se non luoghi comuni 
rovesciati e ai quali si applica a meraviglia il paragone delle 
<hi rend="italic">bolle di sapone</hi>.</p>
<p>Quanto ai veri "nuovi orizzonti" dello spirito, schiusi da 
un Newton o da un Descartes; quanto alle nuove tonalità del 
cuore apportate al mondo da tutti i grandi visionari mistici o 
patrioti del passato, profeti ebrei, aedi greci, bardi celti, da un 
Orfeo o un Budda, da un Virgilio o un San Paolo o un San 
Francesco d'Assisi o un Dante o un Rousseau o un 
Chateaubriand - è sempre nel deserto, lunge dalle moltitudini 
che cotesti germi destinati a una così lontana disseminazione 
sono creati per la prima volta. Poi vengono i grandi tribuni, i 
grandi pubblicisti, i missionari che si dedicano all'apostolato di 
quelle innovazioni, le seminano dappertutto e le fanno cadere 
nel pubblico dominio.</p>
<p>È così che si formarono tutti i sentimenti maggiori che 
mossero i popoli, l'onore della famiglia, l'onore della città, la 
religione della patria, la pietà, la fedeltà feudale... È così, che, 
ancor più manifestamente, il gusto della tragedia classica nel 
secolo XVII, la passione dell'architettura gotica nel medio evo 
e il disgusto di essa nel secolo XVIII, o, ai dì nostri, il culto 
entusiasta della libertà e dell'uguaglianza, divennero 
successivamente fonti di emozioni nazionali tra i francesi delle 
varie epoche; per modo che, adunate nel teatro, nella chiesa, 
nel museo, sulla pubblica piazza, le folle francesi 
furono soventi elettrizzate da capolavori che in altre epoche 
avrebbero fischiati, ed ebbero i più bei slanci d'eroismo civico 
o militare per cause che, un secolo prima, le avrebbero lasciate 
indifferenti o mosse ad orrore.</p>
<p>Il contrasto, voi lo vedete, che oggi vi propongo, non è 
del tutto il medesimo da cui sono partito nell'articolo che voi 
citaste. Alla distinzione dell'intellettuale e del morale io 
sovrappongo, più ch'io non sostituisca, quella della quantità e 
della qualità, dell'imitativo e dell'inventivo, distinzione che 
non è contraria, ma, per così dire, <hi rend="italic">perpendicolare</hi> alla 
precedente. Ora, non trovate voi che, presentato sotto questa 
nuova luce, il mio pensiero appaia più vero e, insieme, meno 
scoraggiante?</p>
<p>Ed ora domandiamoci: perché mai le folle, che superano 
tanto l'individuo nell'energia delle loro convinzioni vere o 
false, come nell'intensità delle loro passioni buone o cattive e, 
per conseguenza, nello slancio delle loro azioni eroiche o 
criminose, sono impotenti a sprigionare dal loro proprio seno 
quelle verità o quegli errori, quelle forme del bene o del male, 
la cui iniziativa appartiene sempre all'individuo?</p>
<p>Egli è che l'individuo è un'<hi rend="italic">associazione 
armonica</hi>, e non soltanto un aggregato incoerente, di cellule 
cerebrali; e che il lavoro coordinato, logico e teleologico di 
queste, che esige una profonda pace, è naturalmente suscettivo 
di produrre frutti di qualità ben diversa dai prodotti d'una 
fermentazione tumultuosa. Il giorno in cui si sarà trovata 
un'associazione di uomini che funzioni altrettanto 
armonicamente quanto la società cellulare del nostro cervello, 
quel giorno la genialità diventerà l'appannaggio dei 
corpi costituiti, scambio di essere il privilegio dell'uomo 
solitario e si vedranno i lampi di genio sprizzare dalle 
deliberazioni di un'assemblea anziché dalla muta meditazione.</p>
<p>Fino a quel giorno non si vedrà che il contrario.</p>
<p>Si ha un bel dire che quattr'occhi veggono meglio di 
due; non è perciò men vero che in un Parlamento, fosse pure 
composto di 500 Enrico Ferri, mille occhi appuntati su una 
questione militare o diplomatica da risolvere, non riescono mai 
a percepire, senza gli occhiali d'un ministro circondato da 
uomini competenti, un'idea legislativa che stia in piedi. 
Parimenti, benché mille cuori battano più forte di un solo, non 
è perciò meno vero che, nei momenti critici in cui il bisogno di 
una data riforma dei cuori si fa sentire, quando si tratta di 
suscitare un sentimento salvatore, una emozione speciale e 
rigeneratrice, è in un cuore solitario che si produce per la prima 
volta cotesta pulsazione salutare e caratteristica, ripercossa poi 
da tutti gli altri.</p>
<p>Dirò io con voi che v'è qui una differenza essenziale, 
che in fatto, "mentre la suggestione dei sentimenti fa degli 
<hi rend="italic">eguali</hi>, la suggestione delle idee fa degli 
<hi rend="italic">inferiori</hi>", ossia dei discepoli? Eppure, imitazione vi ha 
tanto nel primo caso quanto nel secondo. Malgrado tutto, la 
distinzione che voi stabilite ha la sua parte di vero e giustifica 
al tempo stesso quella ch'io avevo stabilita fra l'<hi rend="italic">intelligenza</hi> e la <hi rend="italic">moralità</hi> della folla.</p>
<p>Perché, in fatto di sentimenti, il difficile e l'importante 
non è, abitualmente, di scoprirli, cosa alla fin fine abbastanza 
facile; ma è di sentirli collo stesso grado d'energia, necessario 
a renderli efficaci; mentre, in fatto d'idee, la difficoltà è di 
trovarle e di formularle, non già di affermarle con una grande 
intensità di fede; e le idee le più credute, le più dommatizzate 
dal fanatismo delle masse, non sono per nulla affatto le più 
feconde. Un pizzico di scetticismo è un ottimo lievito 
per la fecondità di un'idea. Che un sentimento sia nuovo, poco 
importa, generalmente; l'essenziale e il raro è ch'esso sia molto 
forte e quindi molto utile. Ma non basta che una idea sia molto 
vera, bisogna che essa sia nuova; e il più sovente la sua novità 
fa, in qualche misura, parte integrante della sua verità, quasi 
sempre relativa...</p>
<p>Molte altre cose avrei da dire a questo proposito; ma già 
mi debbo scusare di essermi tanto diffuso. Il piacere di 
conversare con voi mi ha trascinato...</p>
<p>Ancora una parola, se consentite. Io non diedi che a 
titolo di ipotesi, e come tale ho confinato in calce di pagina, il 
brano sull'<hi rend="italic">io dell'atomo</hi>, che voi voleste citare. Checché 
si pensi a questo riguardo, ciò non altera in nulla l'assieme 
delle mie idee positive. Queste devono essere distinte con 
molta cura dalle congetture che spesso io vi ho mescolato, non 
senza caritatevolmente avvertire il lettore, che, in questi casi, 
<foreign lang="lat">hypotheses fingo</foreign>.</p>
<closer><dateline>Novembre 1894</dateline>.
<signed>G. TARDE.</signed></closer></div2>
<div2 type="paragrafo"><head>V.</head>
<argument><p>Nota di Silvio Venturi<note place="foot"><p>Pubblicata nella "Critica Sociale" del l° dicembre 1894.</p></note>.</p></argument>
<p>I lettori ricordano certo per quali motivi il Sighele 
conclude: che dei sentimenti si può, per suggestione, fare la 
somma, delle idee non si può fare che la media; mentre, pel 
Ferri, la collettività rende più intensa ogni manifestazione 
psichica, con ciò intendendo che la comunicazione delle idee 
alla folla non solo è possibile, ma dalla comunione stessa le 
idee vengono rinforzate.</p>
<p>Ora io vo' dire non soltanto che sono d'opinione un 
po' dell'uno e un po' dell'altro, e più del Sighele che del 
Ferri, ma che sovra tutto fra l'uno e l'altro sarei quasi di parere 
contrario. Tale posizione colombiana, che assumo nella 
discussione, vuol dire semplicemente che io vedo la cosa da un 
punto di vista differente.</p>
<p>Mi sbrigo in due parole.</p>
<p>L'oratore che parla alla folla trova un'eco perfetta in 
questa quand'egli esprima sentimenti o idee che ad essa non 
solo sieno facili, ma che essa già in qualche modo possegga, ed 
egli non faccia che evocarle, riassumerle, dimostrarle, 
illustrarle. Allora la folla, nella sua espressione collettiva, a 
parte le singole stonature di individualità o eminenti, o 
inferiori, od estranee, trova nell'oratore, come nel foco 
d'uno specchio, conversa la propria opinione o il proprio 
sentimento, il quale dall'oratore stesso, caldo o ingegnoso, vien 
tradotto intenso, come fosse la somma del sentimento o del 
pensiero di tutti.</p>
<p>Se, al contrario, l'oratore esprime sentimenti o pensieri, i 
quali, o per essere esclusivamente suoi, o per essere nuovi, 
sono come fortemente staccati dallo stato, ordinario 
dell'opinione o dei sentimenti del pubblico, egli in tal caso né 
viene sentito, né viene compreso.</p>
<p>Ricordo, al proposito, l'opinione del Mausdey, il quale 
divide gli uomini di genio in due categorie: quelli che hanno 
ingegno da rappresentare in sé stessi ed esprimere i sentimenti 
o le idee del momento storico in cui vivono; e quelli che 
sentono o pensano in modo avanzato, lontano ancora dal 
comune intendimento. I primi possono aver gloria in vita, per 
quanto duri poco oltre la tomba, poiché sono uomini del tempo 
e passano con questo; gli altri avranno gloria più tardi, quando 
la comunità, passo passo, avrà conquistato il terreno 
intermedio, e sarà arrivata ad intendere l'uomo che l'ha 
preceduta. Fra questa classe d'uomini vi hanno pur gli utopisti, 
i quali separati che siano dai folli, si può dire che abbiano 
avuto la sfortuna di gettare nello spazio dell'avvenire idee 
traverso le quali, per loro sventura, non è passata la traiettoria 
dell'umano progresso, onde furon lasciati da parte, come gente 
che, anziché precedere il progresso comune, l'avrebbe deviato.</p>
<p>Assistiamo giornalmente alla dimostrazione di quanto io 
dico. Nelle pubbliche assemblee (specialmente nelle politiche) 
gli oratori festeggiati e che dominano sono coloro che non 
dicono nulla di nuovo, ma che sanno toccar bene il tasto che 
muove il pensiero ed il sentimento comune; al contrario i veri 
innovatori, gli scienziati sottili ed originali, sia che 
scrivano, sia che parlino, non soltanto non vengono compresi, 
ma incorrono necessariamente nell'ostilità e nel motteggio. Più 
tardi trionferanno, quando, a poco alla volta, crescendo il 
numero dei seguaci (che non saranno ciechi fanatici, ma 
studiosi), questi avranno compiuta, dalla punta alla base, la 
piramide che li estolla in trionfo. Ricorderà il Ferri, quand'egli 
in Parlamento, propugnatore delle nuove idee pel Codice 
penale, fu soffocato dall'enorme peso dell'opinione di presso 
che tutti i deputati, i quali nel Codice di Zanardelli 
glorificavano il trionfo della opinione pubblica, che si era 
arrestata alle vittoriose idealità, già da venti anni diventate, 
scientificamente, anticaglie.</p>
<p>Ecco dunque, secondo me, l'errore della polemica fra 
Sighele e Ferri. L'uno ammette la sola diffusibilità e 
sommabilità dei sentimenti, e non si accorge che ciò si deve 
all'esser i sentimenti e gli atti volitivi che li rispecchiano, fatti 
psichici di patrimonio comune, onde dall'oratore essi non 
vengono seminati, ma solamente evocati, e, per effetto delle 
leggi dal Sighele stesso così bene illustrate, rinforzati, sommati 
e, fino a un certo segno, moltiplicati nell'intensità, non già, 
intendiamoci, nella qualità e nel numero. L'altro, il Ferri, 
dicendo che nello scambio le idee si rinforzano, dice bene, a 
mio parere, soltanto nel senso che le idee individuali, prodotte 
da una mente alta e di larghe vedute, rispecchiano sempre un 
lato solo del prisma, mentre, preso l'abbrivo e il suggerimento 
da una opinione, le altre, emesse dagli altri, si svolgono a 
riguardar nuovi lati del prisma medesimo, onde l'opinione 
prima si può modificare, allargare, rinforzare, innalzare e talora 
anche indebolire.</p>
<p>Obbiettivamente considerando gli effetti di una 
discussione di idee, si rilevano due fatti: il primo, che 
l'idea emessa dal proponente, dirò così, viene attenuata 
o modificata dalla diversa base sulla quale, dopo l'opinione 
altrui, essa dovrà poggiarsi; e l'altro che il resultato finale 
dell'opinione di ciascuno, compresa quella del proponente, non 
sarà un'idea acuta, elevata quant'era quella di prima, la quale 
tanto più si distendeva in altezza quanto meno s'allargava alla 
base, ma sarà un modo più esatto, più largo, per quanto meno 
geniale, di vedere le cose.</p>
<p>Dunque in parte ha ragione il Sighele, a dire che, 
riguardo ai prodotti intellettuali, lo scambio delle idee ha per 
effetto una diminuzione d'intensità e di forza nell'idea iniziale; 
ma viceversa avrebbe ragione il Ferri in quanto la discussione 
eliminando i pericoli delle unilateralità e delle utopie, infonde 
vigore ed efficacia all'idea medesima, migliorata e corretta.</p>
<p>Dopo ciò, la distinzione, in proposito, fra i sentimenti e 
le idee non dovrebbe più esser quella fatta dal Sighele e dal 
Ferri, poiché, a seconda della coltura o delle speciali condizioni 
della folla un sentimento d'ordine comune può venir non 
compreso ed essere espresso senza efficacia come fosse 
un'idea geniale e di peregrina fattura: ed in assemblea diversa 
un'idea geniale può destare entusiasmi e muovere ad azioni al 
pari che se fosse un sentimento universo ed anticamente 
sentito. E, per valermi di esempi simili a quelli portati dai 
nominati scrittori, se Garibaldi creò non solo degli eroi, ma 
mosse un popolo intiero colla magica parola di Italia unita, 
questa parola non avrebbe avuto efficacia alcuna un secolo 
innanzi, poiché il 1859 trovava in Italia un 
popolo nel quale il concetto dell'unità italiana erasi fatto 
sentimento, mentre non lo era affatto prima dell'epoca 
napoleonica, ed era ancora, come ai tempi di Dante, sogno 
d'idealità geniali.</p>
<p>Per chiarir meglio il mio concetto e meglio 
formulare il motivo per il quale vi ha una differente potenza di 
comunicabilità, non già solo fra sentimenti e idee, ma fra 
sentimenti e sentimenti, fra idee e idee, ricorderò come il 
prodotto del genio accenni ad una divergenza nell'evoluzione 
civile, e inizii un nuovo ramo nell'albero delle umane attività; 
non altrimenti la varietà, che spunta da una specie, crea nuovi 
indirizzi di forma e di vita, e segna le origini d'una specie 
novella, che più tardi, attraverso i perfezionamenti della nuova 
varietà, si andrà affermando.</p>
<p>Tale significazione biologica del genio che io, primo, ho 
additato e illustrato in lavori, che già datano da cinque o sei 
anni, e di cui ho pur fatto applicazione nello studio della psiche 
sociale e nella storia, chiarisce il fatto per il quale il pensiero 
dell'uomo di genio, che spesso crea istantaneamente o per lo 
meno da poco ha maturato l'idea geniale, non può trovare nella 
folla né intendimento né consenso, poiché questa intende e 
risponde solamente a sentimenti e a idee che le sono materia 
assimilata. Ma non perciò mancherà nella folla, che ascolta 
l'oratore geniale, una piccola punta d'intenditori i quali, a lui 
più prossimi per cultura o abbastanza sottili da afferrare fra il 
misticismo della non sicura dottrina l'idealità geniale, 
plaudiranno, nobile e fortunosa <foreign lang="fra">claque</foreign> a colui 
che sarà dai più o fischiato o deriso. E, per contrapposto, 
ognuno di noi ricorda di aver udito in piazza e nei pubblici 
comizî portar a cielo oratori, i quali nulla dissero di nuovo, 
ma infarcirono i loro discorsi con frasi fatte e di moda, che 
hanno la immancabile efficacia di muovere il pubblico 
consenso.</p>
<p>Mi sembra ingannevole l'argomento, che si intravvede 
tra le righe del Ferri (chiedo scusa se ho male interpretato), che 
vorrebbe indurre la prova della comunicabilità non solo, 
ma dell'effetto diffusivo delle idee, dall'esempio del discorso a 
scopo istruttivo che tiene il maestro agli scolari o il 
conferenziere al pubblico vario dei suoi ascoltatori.</p>
<p>Invero, il buon docente è quello che sa tenersi al livello, 
non solo della intelligenza, ma della coltura dei suoi scolari, un 
po' più alto, niente più; ed ha fama di buon conferenziere 
colui che, guardandosi dagli alti o peregrini voli, sa con 
lenocinio fecondo spezzare il pane della sua scienza, così da 
farla inghiottire alla diversa capacità delle fauci.</p>
<p>Dò pur io importanza all'azione suggestiva delle 
correlative espressioni fisionomiche e degli atteggiamenti della 
persona e della voce di colui che, parlando, sente vivamente ciò 
che dice. Nessuno meglio di Orazio ha espresso una simile 
cognizione. Da alienista, fo anche notare che fra i sentimenti e 
le azioni si stringe facile un legame, così che gli uni chiamano 
gli altri quasi a rifletterli, e ciò tanto più vivamente quanto più i 
sentimenti siano assimilati agli individui.</p>
<p>Un'analoga correlazione si stabilisce fra idee ed azioni, 
e ciò in principio dell'intermedio dell'emotività, e più innanzi, 
mano mano che l'idea si impossessa dell'individuo, anco senza 
di essa. Tanto i sentimenti quanto le idee dunque possono 
suscitare negli uditori lo scoppio delle azioni correlative, onde 
una parola di odio determina mille ruggiti di rabbia e fa portare 
mille mani al bastone; ma perché ciò succeda bisogna che i 
sentimenti espressi dall'oratore non gli sieno individuali, ma 
rispondano ad altrettali od a somiglianti nella folla; e le idee 
che esprime sieno o così semplici o così comuni che, o ancora 
per il tramite di stati emotivi, o direttamente se sieno ancor più 
mature, trovino nella folla medesima di essere già largamente e 
vivamente comprese.</p>
<p>Oggidì ancora nessun oratore sarebbe capace di 
entusiasmare una moltitudine di Indù colla parola 
<hi rend="italic">eguaglianza</hi>. La stessa parola trovò tanti ostacoli ad 
essere accolta quando veniva dalla bocca dei primi cristiani: e, 
al contrario, sollevò il mondo pubblicata dalla Rivoluzione 
francese. Non era forse un'idea prima e dopo? Ma prima era 
un'idea solitaria e lontana dalla comune cognizione; più tardi 
un'idea comune e resa assimilabile, fatta eguale ad un 
sentimento.</p>
<closer><dateline>Girifalco, 22 novembre 1894.</dateline>
<signed>SILVIO VENTURI.</signed></closer></div2>
<div2 type="paragrafo"><head>VI.</head>
<argument><p>Lettera di Pio Viazzi a Scipio Sighele<note place="foot"><p>Pubblicata nell'"Idea Liberale" del 9 dicembre 1894.</p></note></p></argument>
<p rend="italic">Egregio Signore,</p>
<p>Ella sa come io abbia sempre avuto grande ammirazione 
per l'opera sua di scienziato, e non vorrà credere a petulanza, 
se mi permetto ora di contrastare a qualche sua asserzione, 
forse troppo assoluta, a proposito dell'intelligenza della folla.</p>
<p>Ella osserva, con molta giustezza, che bisogna 
distinguere gli stadî <hi rend="italic">acuti</hi> della associazione umana, 
quale è una folla e, in grado minore, una <hi rend="italic">setta</hi>, dallo 
stadio <hi rend="italic">normale</hi>, quale è la convivenza sociale. Ma poi 
afferma genericamente che "se le <hi rend="italic">collettività</hi> (e più 
avanti spiega, si chiamino Giurì o Commissioni, assemblea o 
folla) nell'ordine morale sono suscettibili dei due estremi 
opposti, della più selvaggia criminalità e del più sublime 
eroismo, - nell'ordine intellettuale invece non conoscono che 
un estremo, l'infimo, giacché se possono discendere a degli 
abissi di pazzia o d'imbecillità sconosciuti all'individuo 
isolato, non sanno elevarsi alla manifestazione suprema 
dell'intelligenza e dell'immaginazione creatrice. Vi sono, 
infatti, eroismi collettivi: <hi rend="italic">non vi sono né nell'arte, né nella 
scienza capolavori collettivi</hi>".</p>
<p>Questa è l'affermazione sua. E le cagioni del 
fenomeno, ella dice, sarebbero le seguenti:</p>
<p>Si dovrebbe accettare come esatta l'affermazione del 
Tarde che "l'opera del genio e del talento è sempre complicata 
e differisce <hi rend="italic">in natura</hi>, non in grado soltanto, da un atto 
di intelligenza volgare". In altre parole: dei sentimenti si fa la 
somma, delle idee non si può fare che la media; e ciò perché le 
facoltà intellettuali non possono comunicarsi per suggestione, 
in quanto non hanno mezzi per manifestarsi esteriormente. Che 
se vi ha, pure nelle idee, una forma di suggestione, questa non 
fa che dei discepoli, dei seguaci, vale a dire degli 
<hi rend="italic">inferiori</hi>, non degli <hi rend="italic">uguali</hi>, come avviene per la 
suggestione dei sentimenti.</p>
<p>Concludendo, ella dice addirittura che unirsi nel mondo 
umano, vorrebbe dire peggiorarsi.</p>
<p>Ora, a me pare abbia ragione il Ferri, quando, invitante i 
volonterosi a discutere la questione, modifica le accennate 
asserzioni a questo modo: essere vero che i sentimenti si 
comunicano e si sommano nelle collettività più che le idee, ma 
che esse pure, le idee, si sommano; per conchiuderne, da 
codesta innegabile comunicazione delle idee, al principio 
d'ordine generale, che la collettività rende più <hi rend="italic">intensa</hi> 
ogni manifestazione psichica, in senso buono o cattivo, 
secondo la prevalenza degli uni o degli altri elementi che la 
compongono.</p>
<p>Ed in primo luogo, quando si dimentichi pure un istante la 
premessa da lei posta alle sue ricerche, che non bisogna 
confondere le forme ristrette e più o meno transitorie 
dell'associazione umana, col fatto costituente ed universale 
della <hi rend="italic">società</hi> umana<note place="foot"><p>
Ma perché vuole il Viazzi dimenticare questa premessa che 
è per me d'importanza grandissima e la distinzione necessaria 
tra le mie conclusioni di psicologia collettiva e le note leggi di 
sociologia?</p></note>, è troppo facile opporre, ad ogni altro 
ragionamento, che, alla fine, ogni acquisto sul progressivo 
evolversi dell'umanità, è opera collettiva, e prodotto di mille 
cause e di mille influenze e di mille relazioni d'uomo con 
uomo, della società con l'individuo.</p>
<p>Ma a parte ciò, e stando anche alle semplici parziali 
transitorie aggregazioni, o io sbaglio grossolanamente, o nei 
ragionamenti suoi, egregio amico, intravvedo l'equivoco. E 
l'equivoco sarebbe, che nell'opera d'arte o di scienza 
necessariamente la forma esteriore ai risultati di una più o 
meno lunga elaborazione psichica è data dall'individuo, e per 
questo è facile attribuirla senz'altro esclusivamente alla 
personalità di costui, senza risalire alla genesi psicologica del 
prodotto.</p>
<p>La realtà poi è che una grande opera d'arte ed una 
potente coordinazione di idee, dovuta nella sua forma ultima 
concreta esteriore ad un individuo, non solo presuppone un 
insieme di condizioni mentali derivate dall'elaborazione 
collettiva anteriore, e ciò non concluderebbe abbastanza; ma 
nella massima parte dei casi ad essa ha concorso potentemente 
quello stato speciale di elevazione psichica che è determinato 
dall'azione suggestiva di un ambiente speciale, atto a facilitare 
le creazioni dello spirito. Sensazioni, emozioni, pensieri 
frammentarî, ripercossi in una mente sola ed accumulatisi, 
convergendo in essa per vie molteplici, fino al 
momento in cui determinarono la esplosione creatrice.</p>
<p>Non so se ho reso l'idea. Certo ognuno di noi ha provato 
la enorme differenza di duttilità, spontaneità e felicità nel 
pensiero e di facilità nell'estrinsecazione, secondoché 
l'abituale conversione è più o meno elevata, secondoché si 
respira un'atmosfera intellettuale o materiale. Chi sa dire 
quanta parte nell'opera di Donatello o di Michelangiolo 
abbiano avuto le corti di Cosimo I e di Giulio II; nell'opera di 
qualcuno fra i nostri batteriologi o psicologi il gabinetto di 
Pasteur e la clinica di Charcot; nell'opera dei precursori della 
rivoluzione francese qualche <hi rend="italic">salotto</hi> del secolo scorso?</p>
<p>E la suggestione è evidente nel campo delle idee, per 
mezzo della parola parlata e scritta: nell'arte, è addirittura 
condizione essenziale al godimento estetico. L'opera d'arte 
afferra lo spettatore, lo assorbe, esclude altre sensazioni, 
provoca uno stato di monoideismo simile all'ipnosi ed allora il 
suo contenuto, la sua significazione intellettuale determina 
nello spettatore rappresentazioni mentali conformi a quelle 
dello autore, il quale per tal modo sostituisce alle altre la 
propria personalità. Moltiplicate in una collettività simili 
reciproche influenze, e i risultati, fermi nelle opere dei singoli, 
si estrinsecano però in quelle <hi rend="italic">fioriture</hi>, apparentemente 
inesplicabili, che a quando a quando ricorrono nella storia.</p>
<p>V'ha di più. Non mancano esempi di vere e proprie 
attuazioni concrete di opere elevatissime, dovute a collettività; 
e si presentano subito alla mente le compagnie di <hi rend="italic">maestri</hi> alle quali dobbiamo le grandiose e talora bellissime 
costruzioni gotiche.</p>
<p>Ma un caso splendido ci è dato dalla fabbrica di 
Santa Maria del Fiore, una delle <hi rend="italic">cose</hi> più organiche, più 
felici, sorte per opera d'uomo a rallegrare, sotto il sole 
rilucente, le generazioni delle anime fini.</p>
<p>Il disegno della crociata e delle cappelle posteriori è 
dovuto all'opera collettiva di otto maestri e pittori, <hi rend="italic">in 
concordia</hi>, Neri di Fioravante, Benci di Cione, Francesco 
Salvetti, l'Orcagna, Taddeo Gaddi, Andrea Bonajuti, Niccolò 
di Tommaso, Neri di Mone; esso fu giudicato, nel concorso, 
migliore, prima dagli operai della chiesa, e poi da tutto il 
popolo convocato dai banditori. Al giudizio sul disegno pei 
basamenti e capitelli delle colonne furono chiamati cinque 
maestri, poi altri quattro, poi altri cinque, ed infine cento 
cittadini e religiosi. Ad ogni avanzamento della fabbrica poi 
emerge bensì qualche nome superiore, ma è sempre 
incombente l'opera collettiva ed anonima degli operai.</p>
<p>A mio parere, dunque, ella, egregio amico, è nel vero 
quando constata la comune insufficienza delle collettività nelle 
opere d'ingegno; ha torto quando eleva questa constatazione a 
regola assoluta generale<note place="foot"><p>
Qui, come in tutta la lettera, il Viazzi afferma cose 
giustissime (sulle quali io ho a lungo insistito nei due primi 
capitoli di questo libro) ma, come il Ferri, egli cade 
nell'equivoco di interpretare le mie osservazioni di 
<hi rend="italic">psicologia collettiva</hi> come se fossero applicabili in 
<hi rend="italic">psicologia sociale</hi>. Quante volte dovrò mai ripetere che 
tutto ciò ch'io scrissi sulla intelligenza della folla si riferisce 
appunto alla folla o a collettività riunite <hi rend="italic">staticamente</hi>, e 
non anche a collettività considerate dal punto di vista 
dinamico?</p></note>.</p>
<p>E credo con ciò che non si possano accettare tali 
e quali le ragioni che ella porge d'inferiorità di risultati nelle 
opere della intelligenza in confronto alle opere del puro 
sentimento.</p>
<p>I sentimenti si comunicano e si propagano e riflettono 
con più facilità perché più fondamentalmente uniti alla natura 
umana, e sostanzialmente conformi nelle varietà degli 
individui: per gli stati intellettuali manca spesso invece quella 
affinità che possa permettere l'incontro delle idee, essendo 
maggiore infinitamente la differenza fra uomo ed uomo nel 
campo della intelligenza.</p>
<p>Riunite invece intelligenze affini, capacità emozionali 
conformi - occorre una certa affinità fra i semi perché si 
fecondino -: allora l'unione sarà procreazione.</p>
<p>Con ossequio, suo</p>
<closer><signed>PIO VIAZZI.</signed>
<dateline>Alessandria, 4 dicembre 1894.</dateline></closer></div2></div1>
</body>
</text>
</TEI.2>
