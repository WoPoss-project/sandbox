<?xml version="1.0" encoding="utf-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
   <teiHeader>
      <fileDesc>
         <titleStmt>
            <title>Epistolario (1794-1804)</title>
            <author>Ugo Foscolo</author>
         </titleStmt>
         <extent>808470 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2008</date>
            <idno>bibit000281</idno>
            <availability>
               <p>Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>Epistolario</title>
               <title type="part">v.</title>
               <author>Foscolo, Ugo</author>
               <editor id="ed">Carli, Plinio</editor>
               <publisher>F. Le Monnier</publisher>
               <pubPlace>Firenze</pubPlace>
               <date>1970</date>
               
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p>Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                        riferimento</p>
            </correction>
            <quotation form="data" marks="all">
               <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl>
            <taxonomy id="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>800</date>
         </creation>
         <langUsage>
            <language id="ita">Italiano</language>
         </langUsage>
         <textClass>
            <keywords scheme="CGB">
               <term>Lettere ed epistolari</term>
            </keywords>
         </textClass>
      </profileDesc>
      <revisionDesc>
         <change>
            <date>2007-06-08T00:00:00.000+02:00</date>
            <respStmt>
               <name>Novadata systems</name>
            </respStmt>
            <item>Digitalizzazione - OCR</item>
         </change>
         <change>
            <date>2007-12-18T00:00:00.000+02:00</date>
            <respStmt>
               <name>BIBIT</name>
            </respStmt>
            <item>Correzione linguistica</item>
         </change>
         <change>
            <date>2008-01-28T00:00:00.000+02:00</date>
            <respStmt>
               <name>Marta Zanazzi</name>
               <name>BIBIT</name>
            </respStmt>
            <item>Codifica XML - Codifica manuale</item>
         </change>
         <change>
            <date>2008-02-07T00:00:00.000+02:00</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Validazione</item>
         </change>
      </revisionDesc>
   </teiHeader>
   <text>
      <body>
         <div1 n="1. A Gaetano Fornasini (29 ottobre 1794)">
            <opener>
               <salute>A GAETANO FORNASINI – Brescia.</salute>
               <dateline>
                  <date>Venezia 29 Ottobre 1794.</date>
               </dateline>
            </opener>
            <p>Mio Signore – Mi fu grata la di Lei pregiatissima di ier l'altro, e con
                    vivo piacere accolsi i segni del di Lei compatimento. Io per altro non merito
                    quelle lodi che per sua troppa benignità m'impartisce: sufficientemente conosco
                    quanto da poco io sia, e quanto degno della correzione degli altri.</p>
            <p>E qui si premettano due condizioni. La prima è quella di non usarsi que' freddi e
                    seccagginosi complimenti che sono l'argomento della metà delle lettere, ed i
                    titoli di V. S., ed altre simili formole, ch'io accolgo con poca compiacenza e
                    che scrivo con poca sincerità. La seconda che non si osservi veruna
                    circospezione nel criticar le mie cose, mentre io accetto come altrettanti
                    regali le giudiziose correzioni che mi si fanno; e che non si lodi, senza pesar
                    primo colla bilancia della ragione la lode, esiliando e la convenienza
                    chiamantesi di società ed il pregiudizio. Con altra sua spero d'ottener la
                    promessa d'eseguir quanto le propongo. Non fa d'uopo ch'io la ringrazi delle
                    ammonizioni intorno le canzonette perchè le mie antecedenti parole servono di
                    ringraziamento.</p>
            <p>Credo che Lei si diletti di comporre, e perciò sono a pregarla di farmi avere
                    qualche sua cosa; e perchè tal inchiesta non sembri indiscreta, le spedisco due
                    odi ed un sonettuccio, nè le ricordo la seconda condizione perchè già ci siamo
                    intesi.</p>
            <p>Saluti l'amico don Luigi Scevola, e gli raccomandi l'oda, o qualunque altra siasi
                    composizione per la laurea in legge ch'io già gli scrissi. Mi dispiace al sommo
                    l'attuale sua malattia, o pure convalescenza, ma spero d'udire la sua total
                    guarigione. M'indirizzo pertanto a Lei acciò mi porga qualche nozione intorno al
                    suo stato. Altro io non le dico, se non che la mia schiettezza non le protesta
                    una verace amicizia, ma una stima che accrescendosi potrà farla germogliare; e
                    sono di Lei, mio Signore, umilissimo devotissimo Servitore.</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="2. A Gaetano Fornasini (10 dicembre 1794)">
            <opener>
               <salute>A GAETANO FORNASINI – Brescia.</salute>
               <dateline>
                  <date>Venezia 10 Dicembre 1794.</date>
               </dateline>
            </opener>
            <p>Non stiamo a seccarci con un inutile proemio; e le mie scuse potrà rilevarle
                    dall'amico Scevola, onde, spero almeno, sarà perdonata la mia tardanza. La di
                    Lei Elegia è, per quello che a me ne sembra, affettuosissima e piena di bei
                    pensieri, se non che ha per entro qualche voce e qualche verso da non
                    contentarsene affatto. Tutti i sentimenti non sono dello stesso peso, poichè
                    trivialissimo è quello: <emph>E tutta de' congiunti anco la schiera</emph>; ma
                    la chiusa è più che bella. Se questa composizione verrà limata, apparirà
                    certamente il suo autore un poeta tenero e valoroso. Anch'io avea spedito
                    all'amico un'anacreontica, che per sua bontà me la commendò; io la ho corretta,
                    e perchè veda quanto possa la correzione sulle poesie, gliele trascrivo
                    entrambe. I sonetti non mi spiaciono, ma hanno anch'essi un po' di bisogno del
                        <foreign lang="lat">labor limae</foreign>. Nell'undecimo verso del primo
                    farei: <emph>Figlio increato de l'immenso Padre</emph>; oppure: <emph>Immenso
                        Figlio de l'immenso Padre</emph>. Sono vaghi i tre primi versi del secondo
                    sonetto, e del par con essi il decimo, e l'undecimo; per altro i sentimenti
                    d'ambedue sono di buonissimo polso. Ecco ciò che a me piace, nè mi scuserò
                    dell'ardire adoprando le solite frasi chiamantesi di Società, ma mi pregierò
                    d'una sincerissima benchè non infallibile critica; che se talvolta abbraccio
                    l'errore, nol fo per malizia, ma per impotenza d'abbracciar quella verità che
                    fervorosamente desidero.</p>
            <p>Ella farà il piacere di esaminare la mia Elegia, ma sia cacciata ogni sorta di
                    parzialità, e s'accerti ch'io non l'accoccarò mai con persona che m'abbia
                    corretto: abbastanza conosco il mio poco.... ma già tali cose sono state dette
                    senza affettazione altre volte. Vi sono anche <emph>come per giunta sopra la
                        derrata</emph> due canzoncine; la prima è la traduzione d'una di Thesdeher
                    poeta anacreontico turco. Io la ho trovata dal Muratori in italiano, ma mi è
                    poco giovata mentre io ne posseggo parecchie dello stesso genere tradotte in
                    greco volgare. In questa per altro ci ho trovato delle variazioni; come là dove
                    dice: <emph>radice del mio core</emph>, che dal Muratori è lo stesso, nel mio
                    testo greco dice: <foreign lang="grc">παρηγορία
                        χαρδίας</foreign>
               <emph>consolazione del core</emph>; ma io ho seguito la lezione italiana, perchè
                    è senza rima e tradotta alla salviniana. La seconda poi di queste canzoncine è
                    mia. Mi saluti l'amico Scevola, cui se l'è a grado gli faccia pur vedere queste
                    mie cosuccie. Mi comandi in ciò che mi crede sufficiente, e stia certo della mia
                    verissima stima. Umilissimo devoto Servidore</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="3. A Gaetano Fornasini (14 marzo 1795)">
            <opener>
               <salute>A GETANO FORNASINI – Brescia.</salute>
               <dateline>
                  <date>Venezia 14 Marzo 1795.</date>
               </dateline>
            </opener>
            <p>Signore – Eccole i versi che per l'amico mi raccomandò. Mi spiace non
                    aver potuto farli più prestamente, e con maggior bellezza; certe traduzioni che
                    molto mi premono m'han quasi sino a ieri occupato. Grazie al cielo, ho
                    consacrato qualche momento al dovere ed alla amicizia.</p>
            <p>Mi spiace non aver potuto fare un sonetto. Che dissi? non sol non ho potuto, ma
                    non l'ho saputo, benchè tentato; va a rischio che per la loro lunghezza non
                    vadin questi versi stampati. Però se il vanno, la supplico fervorosamente di
                    correggere gli errori ortografici, che pur troppo ve ne sono moltissimi, e me ne
                    mandi una copia. Termino perchè ho alle spalle le due ore. Si consoli con
                    l'amico, mi ami, ed a rivederci con altra lettera. Il suo servidore ed amico</p>
            <closer>
               <signed>Foscolo.</signed>
            </closer>
         </div1>
         <div1 n="4. A Gaetano Fornasini (16 maggio 1795)">
            <opener>
               <salute>A GAETANO FORNASINI – Brescia.</salute>
               <dateline>
                  <date>Venezia 16 Maggio 1795.</date>
               </dateline>
            </opener>
            <p>Signore – Voi mi scrivete ch'io riveda lo sciolto da me per il nostro
                    amico composto, e ad ogni modo ne volete una copia acciò si stampi corretto. Ma
                    voi non sapete ch'io l'ho perduto, e che precipitevolmente lo trascrissi quel
                    giorno medesimo in cui l'ho composto, sicchè non posso tenerlo a memoria. A voi
                    ne lascio l'incombenza, o mio signor Fornasini, e se per modestia non voleste
                    porvi mano, lasciatelo pure così. Già lo so: egli ha degli errori e de' difetti.
                    Il vostro sonetto, senza adularvi, piacquemi più ch'altra vostra composizione
                    speditami, ed io vi esortarei a scrivere con uno stile sì terso e con sì sodi
                    pensieri. Se, per altro, non continuaste a scrivere in quella maniera che tanto
                    in voi mi piace. Qual è? vi rammentarete d'avermi ispedito un capitolo: egli mi
                    piacque, e mi piaceranno anche gli altri.</p>
            <p>Mi scrisse, e continua a scrivermi, l'abate Gio. Labus vostro amico; io sono
                    grato ed a voi ed a lui. Ma desiderarei un po' di più filosofia e di meno
                    erudizione. Pregiatissimo Amico, egli per certo non è parco, e soffoca me tanto
                    idiota con un'innondazione di passi spagnuoli, greci, latini, inglesi, antichi,
                    moderni, sacri, e profani. Io rispetto in lui l'uomo di studio ed il vostro
                    amico, ma vorrei anche stimare l'uomo di genio, e l'inimico del pregiudizio.
                    Dategli un saluto da parte mia, e raccomandatemi a qualcun altro de' vostri
                    saggi amici.</p>
            <p>Vorrei che mi faceste avere quel picciol libretto d'epigrammi ultimamente in
                    Brescia dal Roncalli stampati. Io lo lessi; ma non vi trovo il felice traduttore
                    degli epigrammi francesi. Ad ogni patto io lo desidero, e se per mezzo vostro
                    nol potete, raccomandatevi al nostro Scevola, ch'io lo credo amico dell'autore.
                    Addio, mio pregiatissimo Fornasini. Perdonate se vi parlo con tanta confidenza,
                    ma affè che sono stanco di quel ceremoniale mal confacentesi col mio libero e
                    schietto carattere. Seguite l'esempio mio, ch'egli sarà più atto ad agevolare la
                    nostra amicizia. Già voi lo sapete: un erudito, un genio, un talento in me non
                    potrete trovare; ma troverete al certo un giovane amico de' saggi ed
                    instancabile indagatore della verità. Addio addio.</p>
            <ps>
               <p>P. S. Se per quel difetto da voi giudiziosamente marcato nel principio del
                        mio sciolto ei fosse indegno della stampa, io vi spedisco un'ode che invece
                        di esso farete imprimere. Ma se l'uno e l'altra fossero difettosi del paro,
                        lacerateli, fate che più non esistano. Più vorrei; più non posso. Per me
                        desiderarei moltissimo che si scartasse, in caso di concorrenza, lo sciolto
                        ed il sonetto, e si ammettesse la ode. Per altro, fate voi. Vostro Servidore
                        ed Amico</p>
            </ps>
            <closer>
               <signed>N. Foscolo.</signed>
            </closer>
         </div1>
         <div1 n="5. A Gaetano Fornasini (maggio 1795)">
            <opener>
               <salute>A GAETANO FORNASINI – Brescia.</salute>
               <dateline>
                  <date>Venezia.... Maggio 1795.</date>
               </dateline>
            </opener>
            <p>Amico – Dopo letta la vostra lettera volli rispondervi subito giacchè
                    parte questa sera la posta; ma mi venne in pensiero di leggere gli epigrammi del
                    vostro Roncalli. Non devo negare d'avervi scontrati parecchi leggiadrissimi; ma
                    molti ancora non hanno quello spirito marzialesco che spira in que' stampati
                    ultimamente dal Graziosi in Venezia. Per altro io vi ringrazio di tutto cuore.
                    Sarei di parere che questo genere di poesia si coltivasse in Italia, perchè,
                    trattine cinque o sei del Rolli e qualcuno del Bertòla, io non iscorgo altro
                    autore che il Cavaliere Bresciano. Gli epigrammi son versi di conversazione e
                    vengono letti da tutte le condizioni; e questo che è più, vengono intesi più di
                    qualch'altra composizione. Per me he tentato: io ve ne spedii mesi sono un
                    picciolo saggio, da cui avrete agevolmente compreso che i miei tentativi
                    riuscirono non poco vani.</p>
            <p>Il Labus mi scrisse, senza ch'io lo conoscessi, <foreign lang="lat">ex
                    abrupto</foreign>; ed io gli sono tenuto di tanta gentilezza e di quella stima
                    che dice di professare verso di me. Di voi non mi disse se non che, direttosi al
                    Fornasini per ottenergli la mia conoscenza, egli lo trasse a lungo con delle
                    promesse. Vi dissi nell'altra mia, che bramerei più ragione e più sentimento
                    nelle sue lettere, che erudito sfoggio di magistrale lettura. L'uomo che si
                    pregia di schiettezza dovea notificargli direttamente questo pensiero, ed io lo
                    feci in una mia che giorni fa gli diressi senza valermi dell'erudite sue armi.
                    Chi sa ch'ella non sia atta a convincerlo. Questo pur stia fra di noi.</p>
            <p>In quanto poi a l'ode per Messa, imprimetela, bruciatela, fatene ciò che vi piace
                    ch'io mi sottometto alle vostre sentenze. Ad ogni deliberazione mi vi raccomando
                    o d'una copia, o d'un avviso. Baciate dopo la di lui celebrazione il nostro
                    Amico, e fate che vi trasfonda quella purità ch'ei colse a piè dell'are ove
                    offrì i giorni suoi. A me spiace sommamente che l'amicizia non m'abbia dettato
                    de' versi più affettuosi e più sublimi: ma che vi dissi? quanto non fe'
                    l'amicizia! ma la natura ancor troppo rozza, e l'arte mal oprata fecero non
                    picciolo ostacolo a' sacri sforzi di sì tenero sentimento.</p>
            <p>Passiamo a noi, mio Gaetano: voi mi credete innamorato e perciò melanconico. Ma
                    l'amore s'impadronì, e regna su me non qual ambizioso tiranno ma affettuoso come
                    un tenero padre, ed ingenuo come il più dolce degli amici miei. Amo: ma contento
                    d'un solo sguardo, passo i giorni col mio Tibullo, o con il patetico Cantore di
                    Selma. Ma le malinconie non mi lasciano che di rado, ed io ne godo ch'esse
                    alberghino meco. Non nutro sensi o pensier di rancore o di negra ipocondria, ma
                    di dolori che mi sollevano e che mi trasportano in una deliziosa fluttuazione
                    d'affetti, od in una calma concentrata che mi conduce alla saggia
                        meditazione.<quote rend="block">
                  <lg>
                     <l>Fuor dalle vie frequenti,</l>
                     <l>Nè a me nè a gli altri grave,</l>
                     <l>Io passo i miei momenti</l>
                     <l>In tristezza soave.</l>
                  </lg>
               </quote>
            </p>
            <p>Addio, mio sincero amico. Se continuarete ad onta de'miei difetti ad amarmi,
                    potrete star certo che l'amicizia nostra vivrà eternamente. «Quando
                    sarà mai quel tempo che ci conosceremo anche di vista?» Chi sa! Un
                    viaggio da Venezia a Brescia o da Brescia a Venezia non è poi di sì grande
                    difficoltà. Per altro se volete conoscermi in parte, eccomi. Di volto non bello
                    ma stravagante, e d'un'aria libera, di crini non biondi ma rossi, di naso
                    aquilino e grosso ma non picciolo e non grande; d'occhi mediocri ma vivi, di
                    fronte ampia, di ciglia bionde e grosse e di mento ritondo. La mia statura non è
                    alta, ma mi si dice che deggio crescere; tutte le mie membra son ben formate
                    dalla natura, e tutte hanno del ritondo e del grosso. Il portamento non scuopre
                    nobiltà nè letteratura, ma è agitato trascuratamente. Eccovi il mio ritratto.
                    Addio Addio.</p>
            <ps>
               <p>P. S. Se credeste ch'io fossi degno d'un suo saluto, salutate il conte
                        Roncalli, giacchè spero ch'ei mi corrisponderebbe, almeno per la sua
                        gentilezza. Addio. Inoltre deggio avvisarvi ch'io di sopra dissi sale
                        marzialesco perchè, a dirvi il vero, a me questo Latino piace più di
                        Catullo. Vero è che l'ultimo ha più purità di lingua, ma Marziale è più
                        lepido e mordace. Traggasi da Marziale lo stuolo de' cattivi epigrammi, que'
                        che ne resteranno potran superare ed impattare gl'insipidi scherzi
                        catullini. Il Navagero mi fulminerebbe! Da ciò voi comprendete che a me
                        piace più l'epigramma francese che il semplice. Non mi rammentai poco fa
                        d'un libro di tali componimenti stampati assiem con delle lettere a Lesbia
                        Cidonia del gran Bettinelli. Di essi vi dirò che<quote rend="block">
                     <lg>
                        <l>
                           <foreign lang="lat">Sunt bona, sunt quaedam mediocria, sunt mala
                                        plura</foreign>.</l>
                     </lg>
                  </quote>
               </p>
            </ps>
            <closer>
               <signed>Il vostro Foscolo.</signed>
            </closer>
         </div1>
         <div1 n="6. A Isabella Teotochi-Marin (1795)">
            <opener>
               <salute>A ISABELLA TEOTOCHI-MARIN – Venezia.</salute>
               <dateline>
                  <date>Di casa ore 15 <add resp="ed">1795</add>.</date>
               </dateline>
            </opener>
            <p>Son desideroso aver notizie di voi e della vostra salute; questa sera non verrò
                    da voi che per poco tempo avendo delle creanze seccanti che mi chiamano altrove;
                    domani all'ora solita verrò a vedervi. Io vi porto sempre scolpita nel cuore, e
                    negli occhi; questa mattina sto meglio dell'altre perchè vi scrivo. Il vostro
                    amico.</p>
         </div1>
         <div1 n="7. Ad Aurelio De' Giorgi Bertòla (28 maggio 1795)">
            <opener>
               <salute>AD AURELIO DE' GIORGI BERTÒLA – Rimini.</salute>
               <dateline>
                  <date>Dalla Motta 28 Maggio 1795.</date>
               </dateline>
            </opener>
            <p>Chi venne ad importunarla ne' pochi giorni in cui Ella si trovava in Venezia,
                    ritorna con le sue lettere a rinnovarle le schiette sue proteste di stima e
                    d'affetto verso il Poeta della natura.</p>
            <p>Io Le scrivo dalla campagna, dove un giorno dopo la di Lei partenza per Rimini me
                    ne venni con gl'<title>Idilli</title> del nostro Gesnero e col tenero cantore di
                    Laura. Questi riposi che offre la solitaria libertà svegliano ad ogni istante
                    entro il mio petto quelle sensazioni ch'io sento alla lettura de' campestri
                    prospetti ne' di Lei fogli. Fra gli ondeggiamenti e le dolcezze di un estro
                    eccitato dalla compagna non dovea forse consacrare al suo pittore i miei canti?
                    non dovea forse mostrarmi grato a quel vate che seppe deliziarmi coi gentili
                    suoi versi? Signore, Ella accetti quest'Ode, ch'io scrissi due giorni sono fra i
                    boschi, pieno il pensiero ed il cuore di Lei. Possa costei cattivarmi il
                    compatimento dell'evidente cantore delle Odi, che respirano i piaceri del rurale
                    soggiorno, e della semplice pace.</p>
            <p>Saranno i caratteri miei d'una risposta degnati? S'anche per la indegnità mia non
                    lo dovessi sperare, l'amabile gentilezza del Bertòla non rigetterà l'inculta
                    offerta d'un giovanetto, che tenta onorarlo perchè lo stima.</p>
            <p>L'indirizzo sia fatto a – <emph>Venezia vicino al campo delle
                    Gatte</emph> – mentre la stagione che a riscaldarsi incomincia mi
                    spinge di nuovo in mezzo ai tumulti d'una inquieta città; inoltre fa d'uopo
                    dirigere ogni lettera a quella parte, perchè non vi è nè dalla Motta, nè per la
                    Motta sicurezza di posta. Anch'io presentemente faccio lo stesso.</p>
            <p>Signore, perdoni dell'ardir mio. La stima che io ho dei di Lei talenti, e
                    l'affetto che credo di dover nutrire per la candidezza di quell'anima che da' di
                    Lei scritti traspare, mi sforzano a sottoscrivermi per sempre di Lei, Signore,
                    umilissimo devotissimo Servidore</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="8. A Gaetano Fornasini (29 agosto 1795)">
            <opener>
               <salute>A GAETANO FORNASINI – Brescia.</salute>
               <dateline>
                  <date>Venezia 29 Agosto 1795.</date>
               </dateline>
            </opener>
            <p>Fornasini – Io sono stato male: in verità male assai. Lo scrissi anche
                    all'ab. Labus, ed egli saprà dirti con qualche maggior precisione la mia
                    malattia: ti basti sapere che io per questo non ho potuto da sì gran tempo
                    risponderti. Grazie dell'ode stampata: se fosse pervenuta corretta e un po' più
                    genuina, t'avrei ringraziato di più buon cuore; nulladimeno tu mi sei caro
                    egualmente. In prova ti trascrivo un'oda ch'io scrissi due giorni prima di
                    cadere a letto, d'onde sono risorto pien di languore e di svogliatezza. Tu la
                    mostra allo Scevola: fa che mi consigli con la sua critica giudiziosa, giacchè
                    questa ode, unita ad un'altra dozzina, dovrà da qui a qualche mese stamparsi.
                    L'inquisizione si mostra troppo severa: a primo leggerle sembra che sia stata
                    presa da un accesso di febbre; attendiamo che passi tal parossismo e poi le
                    farem pubblicare. Lo stile è quasi eguale a questo. Gli argomenti: eccoli.
                    “ <emph>A Dante</emph>; * <emph>La Verità</emph>; *
                    <emph>L'Avarizia</emph>; <emph>La Patria</emph>; <emph>L'Olocausto</emph>
                    (questa è quella che voi stampaste, o Bresciani, son pochi mesi); “
                        <emph>La Campagna</emph>; <emph>L'Incontentabilità</emph>; <emph>I
                    destini</emph>; * <emph>Ai Regnanti</emph> (qui l'Inquisitore fa fuoco);
                        <emph>L'Adulazione</emph>; <emph>All'Italia</emph>; e quella che leggerete.
                    Quelle c'han questo segno “ si comanda che soffrano qualche
                    mutilazione, e l'altre contrassegnate con l'asterisco si vogliono immerse nella
                    caligine. Addio.</p>
            <ps>
               <p>P. S. Ho conosciuto qui, sono due giorni, un certo Nasari bresciano. Gli
                        chiesi se ti conosce: mi disse di sì: gli dissi che ti saluti. Addio.</p>
            </ps>
            <closer>
               <signed>Niccolò Foscolo.</signed>
            </closer>
            <ps>
               <p>Giunta</p>
               <p>Per particolarizzarti di più il mio libretto – Ha questo
                            titolo:<quote rend="block">
                     <text>
                        <body>
                           <head>Odi<lb/>di Niccolò Foscolo.</head>
                           <p>
                              <foreign lang="lat">Vitam impendere vero.</foreign>
                           </p>
                           <p>1795.</p>
                        </body>
                     </text>
                  </quote>
               </p>
               <p>La dedica di cinque righe all'Alfieri, il neologismo a' puristi; i margini a
                        que' che si dilettano di scarabbocchiarvi i loro pensieri. Ed il restante a
                        barbassori ed a critici. Addio.</p>
            </ps>
         </div1>
         <div1 n="9. A Melchiorre Cesarotti (28 settembre 1795)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>Venezia 28 Settembre 1795.</date>
               </dateline>
            </opener>
            <p>Signore – All'uom di genio, al Poeta della nazione, al Traduttore
                    finalmente dell'<title>Ossian</title> io mi accingo a rendere un tributo che già
                    il mio cuore gli rese dal primo istante ch'io incominciai a leggere i versi
                    suoi. Io vi scrivo, e v'attesto la mia riconoscenza, la mia venerazione, e
                    questo è quello che soltanto può offrirvi un giovanetto di sedeci anni ch'è
                    vostro amico, e che non sa dar luogo alle voci dell'arida critica dopo essersi
                    fermato estatico pieno dalle sensazioni più vive sul ritratto di Priamo e
                    d'Achille e dopo aver irrigati di lagrime i lamenti di Dartula e d'Armino.</p>
            <p>Parecchie inutili raccomandazioni m'aveano promesso di dirigermi a voi, ma io le
                    ho ricusate, o Signore. L'anima mia ch'a voi si consacra, e pochi canti ch'io
                    sciolsi al Genio ed alla Verità ponno essi servire di raccomandazione più
                    ingenua e più soggetta al vostro giudizio.</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="10. A Melchiorre Cesarotti (30 ottobre 1795)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>Venezia 30 Ottobre 1795.</date>
               </dateline>
            </opener>
            <p>Signore – Osai credermi bastantemente pieno di genio onde cantare i
                    isuoi pregi, e svolgere un soggetto intentato. Meditai da gran tempo un poema
                    ch'essendo della più grande estensione dovea, ristretto in poche pagine,
                    rendersi originale in Italia. Egli è il <title>Genio</title>. La filosofia di
                    Platone potrebb'esserne l'anima, ed i <title>Piaceri dell'immaginazione</title>
                    d'Akenside il modello.</p>
            <p>Con questi disegni mi posi da due mesi all'impresa, e ieri mi venne finalmente
                    compiuta. Pieno prima d'ardire, or non credo a me stesso, e riguardo quest'opera
                    come un sogno. Difatti dopo avermi aggirato per i labirinti della metafisica, e
                    d'aver cercato di conoscere i principj di quelle scienze di cui voleva il mio
                    canto fregiato, io mi posi a distenderlo. Mi ho creduto sin ad ora un uomo
                    ispirato, ed or tornato in me stesso mi rimprovero, per così dire, un'audacia
                    che mi reca nel tempo istesso la più gran compiacenza. Frattanto io ve ne scrivo
                    un saggio, e vi scrivo quello squarcio in cui parlo della più bella dell'arti.
                    Se questi versi vi piaceranno allora farovvi conoscere quei per Omero e per
                    Ossian, giacchè andrei troppo a lungo s'io li volessi qui aggiungere.</p>
            <p>Ma qui il mio ardire non ebbe fine. Ardii scrivere una tragedia sopra un soggetto
                    che fu già toccato da Crébillon e dal gran Voltaire. Sì; scrissi il
                        <title>Tieste</title>, e con quattro attori soltanto. Qual ei siasi vedrassi
                    frappoco dagli intendenti sulla scena a cui l'affido. S'essi non l'accetteranno
                    fra le lor favorite, basteranmi le lagrime ed il terror degli ignari, che sono i
                    principali oggetti di tutti i miei versi. Certo ch'io non avrei avventurato la
                    mia fatica e il mio nome, se il Crébillon fosse meno intricato, e il
                    grand'Autore del <title>Maometto</title> più terribile, e più deciso. Molti
                        <emph>litterati</emph> accusarono la mia arditezza, e lodarono la tragedia;
                    costoro non vogliono giudicare dallo scopo della cosa, o dal fatto, ma da certi
                        <emph>mezzi</emph> che sono la sorgente d'ogni questione. Comunque ella
                    siasi, io devo lor credere in parte, giacchè l'età mia e la mia presenza non
                    impongono, nè son dovizioso o nobile ond'essere in grado di comperar le lor
                    lodi.</p>
            <p>Signore, voi mi direte il vostro pensiero quando godrò di voi, e de' vostri
                    discorsi; quando vi leggerò col mio rozzo entusiasmo i miei versi, ed udrò da
                    voi i precetti di una lingua che con gran fatica ho studiato, e che al presente
                        <foreign lang="grc">τραυλίζω</foreign>.
                    Sarei importuno se esigessi una risposta che vi servirà probabilmente di tedio.
                    Sarò felice abbastanza se voi leggerete i miei fogli con qualche amorevolezza, e
                    con una specie d'interesse che in certi casi anch'io provo.</p>
            <p>Trattanto io spero che voi non crederete ad un tratto, come tant'altri, che chi è
                    giovane e che canta dell'odi non possa accingersi a scrivere de' poemi
                    filosofici e delle tragedie.</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="11. Di Giuseppe Greatti (13 febbraio 1795)">
            <opener>
               <byline>Di GIUSEPPE GREATTI.</byline>
               <dateline>
                  <date>Padova 13 Febbraro 1796.</date>
               </dateline>
            </opener>
            <p>Mio Signore – Ho ricevuto i vostri saluti dal signor Gallini e ve ne
                    ringrazio. Mio fratello vi deve aver consegnata una mia lettera, che ve ne
                    prometteva un'altra. Eccola quest'altra, nè so quanto bene manterrà la mia
                    promessa o l'aspettazione in cui siete voi medesimo. Prima di tutto devo
                    avertirvi di non essere così generoso di favore parlando delle cose mie. Ho
                    anch'io la mia dose d'amor proprio, e voi siete uomo a cui si dee credere sulla
                    parola. Dopo dei vostri elogi poco vi vuole perchè io non mi arroghi la
                    fratellanza di quei sommi autori che voi conoscete sì bene, e che non mi metta
                    sulla vostra riga medesima. Non voglio lodi da voi per le mie poesie. I miei
                    versi sono un accidente poetico, che non va calcolato a conto di merito
                    universale. Quello che oso di offrirvi in me, come non indegno della vostra
                    considerazione, è la stima che ho per i vostri pari, è quella gioia purissima
                    con cui applaudo al merito anche nel momento in cui mi fa conoscere la mia
                    mediocrità, il mio nulla, è quella lealtà e fermezza di carattere con cui
                    esprimo i miei sentimenti, è la passione che ho per il bene, e la capacità di
                    sentirlo, e di goderlo, vivamente anche in mezzo ad un deserto. Tutto questo
                    vorrei che vi compiaceste di considerare in me, e di farlo base a quella
                    parzialità con cui avete voluto sorprendermi.</p>
            <p>Parliamo dell'argomento della vostra lettera. Avete ragione di misurare il merito
                    di un'opera di spirito dal grado di sensibilità che mette in azione negli animi
                    di coloro che la leggono o l'ascoltano: è verissimo che le regole sono le
                    pastoie del Genio, che i precetti medesimi lo arrestano spesso, e che
                    l'imitazione, presa come suol farsi comunemente, lo spegne, sto per dire,
                    affatto. Oserei quasi di avanzare in conseguenza di ciò, che puossi argomentare
                    il maggiore o minor grado di bellezza originale in una opera di spirito dal
                    maggiore o minor numero di precettisti e di pedanti che v'ha nella nazione e
                    nell'epoca in cui trovasi l'autore. L'eccezione a questa regola non verrebbe a
                    farsi che da un Genio che si sbraccia dai legami del suo secolo. I
                    Cinquecentisti, di cui voi parlate con una franchezza giudiziosa, ne sono un
                    esempio. Son essi tutti ammanierati e freddi: volendo avere lo spirito altrui
                    hanno perduto il proprio. Tutta la loro gloria consiste nel girar attorno al
                    pensiero di alcuno da essi chiamato classico, senza toccarlo mai: questa spezie
                    di <emph>Olimpiade</emph> poetica fu il gioco dei Cinquecentisti, e non si vede
                    in essi che la pigrizia dell'arte fare gli sforzi più miserabili per contraffare
                    i voli, gli slanci, le sorprese del Genio: si studiano i grandi autori, e non si
                    imita che la natura. I Poeti primitivi, Omero, Pindaro, Ossian non sono debitori
                    che al loro genio delle loro produzioni, e a qualche favorevole circostanza, che
                    ve lo destò. Essi dipingevano ciò che vedevano e ciò che sentivano senza altra
                    misura che quella del grado di sentimento da cui erano vivamente colpiti. Per
                    conseguenza il carattere della loro poesia doveva esser marcato da bellezze
                    sublimi, qualche volta gigantesche, sempre passionate, e non rade volte
                    frammiste a dei difetti, che vi rimbalzano sopra dei tratti divini che vi
                    sorprendono. Senza l'abitudine di osservare, di distinguere, di confrontare e di
                    scegliere, essi prendevano per bello ciò che metteva in una grata e veemente
                    agitazione il loro animo, e ciò che portava in altrui una commozione
                    corrispondente alla loro. I Poeti che venner dopo di essi, e che ebbero il buon
                    senso di ributtarsi dallo studio di quello scarnificatore d'Aristotele,
                    instruiti dal loro secolo nella maniera di sentire un poco più finamente di
                    quello che si facesse nei tempi omerici, formati sulla lettura dei poeti
                    primitivi, dotati d'un talento di più, cioè quello del gusto, seppero combinare
                    la sublimità colla correzione, e presentando degli esemplari in cui di concerto
                    il Genio e il Gusto spirarono il loro fuoco e la loro luce, ci fecero sentire il
                    piacere indefinibile del perfetto. Virgilio, Orazio, Tibullo sono un esempio
                    luminoso dei poeti di questa seconda classe. Se altri pertanto mi domandasse a
                    quale delle due classi devono più assomigliarsi le produzioni d'oggiddì, oserei
                    dire francamente, che un Omero a' giorni nostri sarebbe uno scrittore
                    scollocato, e che un Virgilio avrebbe tutti i caratteri della predilezione.
                    Bisogna montarsi sul tuono del secolo in cui si vive, bisogna che le opere di
                    spirito d'oggiddì sieno travagliate sopra dei tipi che le odierne cognizioni e
                    il gusto regnante han in tutti i sensi perfezionati. Egli è in questa sola
                    maniera che le opere vengono presentate al giudizio dell'altrui sensibilità, e
                    in cui il grado di commozione, che questa risente, diviene la misura del merito
                    che veramente hanno.</p>
            <p>Voi fate gli elogi ai Poeti inglesi, e sono ben giusti. L'Inghilterra è la sola
                    nazione che siasi conservata il diritto di pensar liberamente. I suoi scrittori
                    lo si fanno valere eminentemente: i loro scritti annunziano tutti gli
                    atteggiamenti in cui suole collocarsi la libertà del Genio. Ma, permettete,
                    cotesti vostri Inglesi hanno il gran difetto o d'imitar servilmente, o di essere
                    più straordinari ancora che originali. Shakespaire è tuttora il modello delle
                    loro tragedie, e il passionatissimo Young è un entusiasta profondo, ma strano
                    qualche volta. Il solo Pope, il giudiziosissimo Pope, è il solo che segua
                    severamente le leggi del gusto; e forse è il solo che abbia letto gli antichi
                    più da filosofo che da erudito.</p>
            <p>Non estendo più oltre le mie riflessioni: lascerò pure di legare le riflessioni
                    fatte ai sentimenti della vostra lettera. Il foglio è al suo termine ed io devo
                    parlarvi ancora del vostro bellissimo sonetto. Egli ha tutta la forza che
                    conviene al soggetto. Le rime suonano eccellentemente frammezzo all'armonia de'
                    versi. Lasciate dopo di ciò che vi dica quel che non mi piacque. L'ultimo verso
                    «O gloria eterna mercherammi, o scorno» non finisce con una
                    energia corrispondente al resto. Lo «scorno» è comune anche
                    ai deboli. Dovevate dire p. e. «O gloria eterna mercherammi, o
                    morte». Perdonate se fo il Gravina con voi.</p>
            <p>Il mio grande amico Bondioli, che vi stima infinitamente, mi ha oggi scritto; mi
                    dice che siete divenuto uomo di moda. Guardatevi dalla vostra celebrità. In
                    Venezia si passa dal teatro alla predica, e dalla predica a Foscolo. Interrogate
                    voi stesso, gli amici sul vostro conto, e non il favor dei Circoli oziosi.
                    Lavorate il vostro Poema sul Genio. Cesarotti vi saluta. Io sono il vostro
                    ammiratore</p>
            <closer>
               <signed>Greatti.</signed>
            </closer>
         </div1>
         <div1 n="12. A Melchiorre Cesarotti (febbraio 1796)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>
                     <add resp="ed">Venezia</add>, Febbraro, Mercoledì <add resp="ed">1796</add>.</date>
               </dateline>
            </opener>
            <p>Signore – Bondioli sta male: ier sera ebbe a soffrire sino a sett'ore
                    la più orribile febbre. Poco a poco gli si calmò in modo che presentemente è in
                    un perfetto equilibrio. Stiamo a veder questa sera. Temo che la debolezza
                    sopravvenutagli superi la forza della china di cui già n'ha preso per più di tre
                    oncie. Ad ogni caso domani ve ne darò nuove. Myladi sta meglio. Infelice! il di
                    lei stato è compassionevole; io non posso trattenere le lagrime qualor esco da
                    lei pien l'anima di sua sciagura. Ma quanto non è dolce il piangere su gli
                    altrui mali!</p>
            <p>— Pure.... chi piange su i miei? Niuno o pochissimi. Tuttavolta io non
                    voglio esigere tanto dagli uomini. A me basta l'amicizia di qualch'essere
                    sensibile, a me basta l'amore della mia tenera Madre. Tutto questo io l'ottengo.
                    Ma una folla di mali viene ad amareggiare queste mie poche dolcezze. Tutti mi
                    lodono e tutti vogliono interessarsi per me. Difatti eglino s'interessano. Colla
                    più accurata assiduità vanno processando que' giorni ch'io trassi in grembo alla
                    mia solitudine, e col più vivo calore ovunque mi siepano, parlano di me, e ne
                    fanno il quadro. Cieli! qual quadro! Le di lui tinte oscurano il candore
                    dell'innocenza, gli atteggiamenti sono immaginari, tutto.... tutto in somma
                    collima a rendermi l'oggetto dei discorsi de' sfaccendati, e giustamente il
                    disprezzo dell'uom virtuoso. Uno stuolo di esseri sciagurati, noioso a se
                    medesimo e agli altri, trovò il modo di occuparsi e di sentir se stesso,
                    sdraiato sui sofà dove egli vegetava insensibilmente. Felice quell'ora ch'ei può
                    trarre men torbida facendo qualche miserabile scopo delle di lui
                    <emph>utili</emph> occupazioni. Potrebbe egli, è vero, occuparsi a fargli del
                    bene, ma non ne conosce che il nome; fanno dunque ogni male e così appagano le
                    lor brame, non lasciando d'esser <emph>utili</emph> giacchè m'han fatto
                    conoscere la mia sciocca semplicità.</p>
            <p>Ma assai vi ho parlato di me: di chi parlerò dunque?... di Voi, adorabile Genio!
                    Allorchè leggo i tuoi versi mi prostro al Grande e lo onoro: dall'alto degli
                    astri ov'ei mi eresse io canto, degli inni ineruditi sì, ma fervidi e
                    passionati. E qualora i' sto pendendo dal labbro del mio Bondioli ascoltando i
                    pregi della tua anima, la tenerezza del tuo cuore, i tuoi benefizi,... allora io
                    mi concentro in te, e verso poche stille di compiacenza, allora più non rammento
                    le mie sventure. Oh! quai delizie son queste. — Verrà il momento ch'io
                    potrò doppiamente goderne affisandomi assorto sul vostro sembiante.</p>
            <p>Perdonate, Signore; scrivo in fretta, chè il nostro infermo mi attende. Salutate
                    il Greatti, e credetemi vostro ingenuo ammiratore, vostro discepolo, e vostro
                    amico.</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="13. A Melchiorre Cesarotti (febbraio 1796)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>
                     <add resp="ed">Venezia</add> Sabbato <add resp="ed">Febbraio (?)
                            1796</add>.</date>
               </dateline>
            </opener>
            <p>Signore – Bondioli sta bene. Ho differito ieri di scrivervi stando in
                    attenzione di vostra risposta: ella alfin giunse e mi recò la più dolce
                    consolazione. In ricompensa io posso darvene un'altra avvertendovi che il nostro
                    Bondioli è libero affatto. La di lui febbre andò di giorno in giorno scemandosi,
                    e spero che nol venga più a visitare sì bruscamente. È a letto, ma più per
                    riserva che per bisogno.</p>
            <p>Di me che ho a dirvi? Sennon che son omai istanco di queste maschere; che non
                    posso più figurare, e che quella commedia che incominciò col meravigliarmi,
                    progredì col farmi ridere, finalmente per me già termina col seccarmi. Fuor di
                    scherzo. Abborro tutta questa <emph>chiamantesi società</emph>. La mia anima
                    nata alla Verità, alla meditazione ed all'amicizia non può ad ogni istante
                    fingere ed adulare, non può svagarsi per dilettare una torma di miserabili, e
                    non conosce che le espressioni che escono dirittamente dal core, nè bada che ai
                    dolci legami che stringe la virtù e la innata morale dell'anima. Vo ritirandomi;
                    ma non senza gloria. La conquista ch'io feci è considerabile. Accortezza e
                    discernimento. Passo i momenti di questa mia tristezza in seno al mio caro
                    Bondioli. A lui scopro il quadro ove stanno dipinti tutti questi animali. Ci
                    vorrebbe altro che il Telegono! La buona patavinità ha diritto di confrontarsi
                    vantaggiosamente, e di credersi men bestiale rimpetto a questa schiera di bruti.
                    Vero è che la lor apparenza c'inganna; giacchè la ferocia della loro voce, e di
                    tutto il loro esteriore è anch'essa accumulata ne' visceri onde rendersi più
                    formidabile. — Ma.... non mi rammento.</p>
            <p>Del resto Bondioli con la sua presenza, con la sua voce, e più col peso de' suoi
                    consigli m'infonde nell'anima una fermezza filosofica, e mi mette a portata di
                    vedere molt'altre cose che egli apprese dall'esperienza. Per me, non voglio
                    conoscere d'avvantaggio. Ritiriamoci con men ferite.</p>
            <p>Io diedi il bacio all'aureo mio benefattore; voi me lo commetteste, ed io
                    l'eseguii col più tenero sentimento. Io vi rendo il contraccambio, e se potessi
                    vorrei farvene anche la ricevuta. — Addio, Uomo adorabile. Possa il
                    cielo versare su' tuoi dì gloriosi il colmo della prosperità. Sarebbe così
                    esaudito ogni mio voto.</p>
            <p>Voglio anche dirvi che Bondioli ci lascerà; che non avrò chi più saprà
                    consigliarmi; che perderò il mio Padre, la consolazione de' mie' giorni
                    perseguitati.... ma perchè queste immagini...? Addio.</p>
            <closer>
               <signed>Nic. Foscolo.</signed>
            </closer>
         </div1>
         <div1 n="14. A Melchiorre Cesarotti (1796)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>Venezia Sab. <add resp="ed">1796</add>.</date>
               </dateline>
            </opener>
            <p>Il mio Mentore mi ha communicato la vostra lettera. Io, penetrato della più viva
                    riconoscenza, cerco ogni modo di ringraziarvi e rendervene un testimonio. Credo
                    quindi più caro a me ed a voi l'elogio del nostro Bondioli. Ma che posso io mai
                    dirvi che voi non sappiate? A me basta aggiungervi ch'egli è mio benefattore, ed
                    amico del Cesarotti.</p>
            <p>Spero di venire frappoco a Padova. Il dolore di lasciare per qualche tempo mia
                    madre sarà compensato dal piacere di vedere il Traduttore dell'Ossian e di
                    conversare coll'uomo virtuoso e di Genio. Chi sa ch'io non venga per abitarvi?
                    Ad ogni modo godrò anche a Padova quella sensibile voluttà che delizia il mio
                    cuore ed i miei pensieri anche in mezzo questi intrighi di tanti esseri
                    mascherati. Là potrò vedere l'uomo affaticato sul di cui volto si scorge
                    scolpita la contentezza e il travaglio; potrò commiserare quell'infelice che va
                    cercando il pane per la misera sua famiglia; potrò errare colla mia
                    immaginazione e spaziare per que' luoghi ove non pompeggia il lusso, non
                    poltrisce l'inerzia, e dove la sincerità ed il vero si mostrano nel loro più
                    semplice atteggiamento agli uomini che li cercano. Là finalmente godrò di tutti
                    i piaceri di cui qui godo al presente, ma scevri di tanti affanni che
                    m'apportano questi semmoventi ch'io involontario conobbi, e che a Padova
                    sfuggirò a tutta possa.</p>
            <p>Amatemi: questo sol bramo benchè io nol meriti del tutto. Per me mi chiamerò
                    contento ogni qual volta com'ora sentirò d'amarvi, e di venerarvi. –
                    Addio.</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="15. A Melchiorre Cesarotti (1796)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>
                     <add resp="ed">Venezia</add> Mercoredi <add resp="ed">1796</add>.</date>
               </dateline>
            </opener>
            <p>Imprudente! affidarmi alla parola di un di quegli esseri che si credono in
                    diritto d'ingannare i lor simili perchè son più potenti di loro. —
                    Dopo ch'io rinunziai al sublime carattere dell'uom filosofo, e dopo che,
                    astretto dalla necessità, non ricusai di prostrarmi ad un altro più di me
                    potente e men di me saggio, ho dovuto sostenere il rossore e lo scherno. Uno di
                    questi <emph>Sommi</emph> promisemi un posto in un collegio a Padova. Quel punto
                    di onore, che noi vulgo delicatamente osserviamo nel mantener le promesse, non è
                    sentito da' grandi verso i loro inferiori infelici. Fui deluso. Ma che stupore?
                    Un buffone non mi sostenea, nè era la mia protettrice una Frine.</p>
            <p>Eccovi, Signore, perchè non vengo a Padova com'io vi avea promesso, e come io pur
                    anelava: ma non per questo ho rinunziato alla speranza di venirvi almeno per
                    qualche mese. Frattanto io vi scrivo uno squarcio del mio poema che vo scorgendo
                    assai difettoso: pure potrebbe giungere a perfezione colla osservazione e col
                    tempo.</p>
            <p>Ringrazio l'ab. Greatti di que' saluti che da sua parte accolsi da suo fratello:
                    verrà il giorno, e non è tanto lontano, ch'io potroglieli rendere a viva voce.</p>
            <closer>
               <signed>Niccolò Foscolo.</signed>
            </closer>
         </div1>
         <div1 n="16. A Paolo Costa (aprile 1796)">
            <opener>
               <salute>A PAOLO COSTA – Padova.</salute>
               <dateline>
                  <date>
                     <add resp="ed">Venezia</add> Sabbato <add resp="ed">Aprile (?)
                            1796</add>.</date>
               </dateline>
            </opener>
            <p>Mio buon Amico – Io vi scrivo da amico, voi mi rispondete da persona
                    d'affari, e quasi importunata dalle mie lettere. Dovrei cessare di mostrarmi
                    pesante, ma non so ridurmi a cessare di protestarmivi amico. Mio caro Costa, e
                    perchè? non sapete ch'ogni vostra linea giunge a mitigare il più acuto de' miei
                    dolori? Un infelice, abbandonato, compagno delle sue sciagure, e che mena gli
                    egri suoi giorni fra la solitudine e il pianto qual altro conforto può attendere
                    che la mano benefica dell'amico? L'anima mia, sensibile al menomo male, è del
                    par sensibile e si consola al più picciolo bene.</p>
            <p>Allora che, diradate per qualche momento le tenebre che offuscano tutti i miei
                    tristi pensieri, allorchè lo sbattuto mio core trova qualche riposo, e la
                    fantasia non pinge tutti gli oggetti delle sue tinte di morte, io penso
                    all'amicizia, e mi delizio avvolto da un'elegante malinconia mormorando i
                    patetici versi d'Ossian e di Geremia, contemplando l'immagini di Canova, di
                    Raffaello e di Dante; e fra i più soavi palpiti rimango finalmente assorto nel
                    sembiante della bellissima fra le donne. Benedico la mano della Natura, adoro la
                    effigie del Sublime e del Bello, e mi beo nell'aspetto tumultuoso delle
                    passioni, e d'un inquieto piacere. Continuo il filo della mia Cantica, ne
                    aggiungo e ne levo le stanze che più o meno m'appagano, e torno insensibilmente
                    a richiamare alla mia presenza l'uom moribondo, il padre indigente, il povero
                    oppresso, e con essi movo le parole dell'afflizioni, piango al lor pianto, fin
                    che ripiombo nella mia prima tristezza terribile. Eccovi, o mio Costa, lo stato
                    morale del Foscolo; di fisico non n'è contento; la febbre torna ma lentamente,
                    il reuma rincalza, e l'emicrania tratto tratto continua. Dopo la Cantica voglio
                    mettermi in qualche riposo scrivendo certo libretto.... ma lasciamo tal
                    pensiero. Verrai tu da Padova? Per me attendo il giorno dell'Ascensione più
                    ch'ogni galante civetta. Promettesti di essere a Venezia per il giorno
                    dell'Ascensione.</p>
            <p>Il Ceroni e il Fattorini ne sparlano? ti temono: tu non far vista di curarli:
                    opra come oprasti, li spregia e taci.</p>
            <p>Bacia la mano al Cesarotti; egli viene talvolta a rompere le mie cupe
                    meditazioni. La luce di quest'angelo è tutelare, e vivificante; la presenza di
                    quest'uomo è consolatrice e soave. — Di' a Greatti che l'amo. Da'
                    ragione a chi dice male di me; perchè rapirgli i diritti che gli dà il suo
                    cervello e il suo core? Pianse, restò rapito, s'imparadisò a' miei versi? no:
                    perchè dunque dee dirne bene? Ama la mia rozza semplicità, il mio dir libero e
                    franco, il mio atteggiamento trascurato? anzi l'odia: dunque perchè lodar il mio
                    tratto libero, la mia rozzezza, e la mia naturale trascuratezza? — Da'
                    ragione insomma a chi dice male di me. Bacia più volte i miei Gallini, e se ti
                    chiede la Lazzara, dille che la riverisco, e che quest'estate potrò parlarle. Tu
                    — amami.</p>
            <closer>
               <signed>Ugo.</signed>
            </closer>
            <ps>
               <p>
                  <quote rend="block">
                     <lg>
                        <l>Tal del Giordan sul margo un dì solia</l>
                        <l>Pianger l'arsa Sionne, e il tempio infranto</l>
                        <l>L'ispirato dall'alto Geremia.</l>
                        <l>E ad ogni verso del funereo canto</l>
                        <l>Contemplava le meste onde scorrenti</l>
                        <l>Tacito, immoto, con le luci in pianto.</l>
                     </lg>
                     <bibl>ROBESP. Cant. 2.</bibl>
                  </quote>
               </p>
            </ps>
         </div1>
         <div1 n="17. Ad Angelo Gaetano Vianelli (31 luglio 1796)">
            <opener>
               <salute>Ad ANGELO GAETANO VIANELLI – Chioggia.</salute>
               <dateline>
                  <date>Padova 31 Luglio 1796.</date>
               </dateline>
            </opener>
            <p>Caro Vianelli – Io Vi credea più gentile che amabile. Infatti voi mi
                    piaceste, non m'innamoraste però giammai: due tratti alfine della vostra penna,
                    giunsero a far meco quel che non fecero due ore di conversazione. Voi
                    m'indirizzaste un giovane fornito di delicatezza di sentimento e d'ingegno. La
                    prima può essere una vostra asserzione ch'io credo; la seconda una mia, che si
                    deve credere. Lo Zanaga è di una tale tempra di spirito che appena può invidiare
                    quella del vezzoso Lamberti. Dopo questi io non ho trovato alcuno che mi piaccia
                    tanto nelle anacreontiche gaie ed ingenue sebbene abbia avuto il vantaggio
                    dell'armonia e della purità toscana. — In quanto al sentimento mi
                    piacque ma non mi persuase. Le cose che piacciono possono essere volubili ed
                    accidentali, ma quelle che persuadono eterne e provenienti dalla natura. Per me,
                    la speranza che il suo cuore non sia l'opera dell'educazione e della Società mi
                    lusinga sì dolcemente ch'io lo benedico prima ancora di ben conoscerlo. È pur
                    soave che ai pochi uomini non degeneri s'aggiunga alcun altro che faccia onore
                    alla sensibilità e alla ragione.</p>
            <p>Salutate vostro fratello: consegnate l'inclusa a chi è diretta: amatemi e
                    visitatemi colle vostre lettere ch'io vi prometto di restituirvi ogni visita con
                    esattezza. Caro Vianelli, qui ci va molto del vostro: l'aver degli uomini
                    innamorati di noi è la cosa la più bella che mai. Se voi con ogni lettera
                    m'innamoraste quanto con questa prima, in poco di tempo diverrei innamorato al
                        <foreign lang="lat">non plus ultra</foreign>. Nulla ostante sarebbe cosa non
                    troppo facile. Vorrebbesi ch'ogni volta voi mi faceste conoscere dei Zanaga; ed
                    i Zanaga sono pochissimi.</p>
            <closer>
               <signed>Nic. Ug. Foscolo.</signed>
            </closer>
         </div1>
         <div1 n="18. A Tommaso Olivi (8 settembre 1796)">
            <opener>
               <salute>A TOMMASO OLIVI – Chioggia.</salute>
               <dateline>
                  <date>Dalla Ceriola 8 Settembre 1796.</date>
               </dateline>
            </opener>
            <p>Amico Olivi – Ieri soltanto giunsero le tue lettere a rendermi meno
                    funesta la solitudine ov'io traggo i miei giorni abbondonato ed oscuro. Le
                    sventure mi oppressero; le immagini di piacere si dileguarono; e vanno languendo
                    perfin le speranze. Io dunque non vivo che animato dai presentimenti del cuore,
                    che mi presenta dopo la morte un incerto avvenire che non è lontano: io mi perdo
                    coi sogni d'un'immaginazione omai stanca: tutto è dubbio, e dolore; nè mi
                    conforta che la sicurezza dell'amicizia di pochi. — Che il pianto
                    ch'io sparsi sugli altrui mali non sia compensato dalla compassione dei buoni,
                    or ch'io la merito, più di tutti?</p>
            <p>Accogli un bacio, mio caro Olivi. È questo l'unico pegno di amore ch'io dal mio
                    asilo posso porgere all'amicizia, a mia Madre, a Cesarotti ed a Laura. Son
                    oggimai scorsi due mesi ch'io non li veggo questi adorabili oggetti. Eppure la
                    mia anima è seco loro sì stretta ch'io m'accorgo assai poco delle miglia che ci
                    disgiungono. Ah! che un uomo veramente sensibile crede che tutto l'Universo
                    intenerito cospiri ad unirlo agli esseri che gli sono i più cari e senza cui non
                    può vivere! Io m'affiso sulle lettere di mia Madre, io leggo l'Ossian, e
                    l'elogio di tuo fratello, io bisbiglio i canti che scrissi per la mia amica; e
                    tutto mi presenta e il Genio, e l'affetto materno, e la bellezza di Laura, e la
                    tomba dell'amico perduto,<quote rend="block">
                  <lg>
                     <l>E tanta fede, e sì dolci memorie,</l>
                     <l>E sì lungo costume!</l>
                  </lg>
               </quote> Tu vuoi l'elogio: l'avrai; ma devi per altro descrivermi tutti gli
                    estremi accidenti della sua morte. Bondioli men diede gran parte, ma l'occhio
                    del medico non presta alla fantasia quelle tinte che le dà l'occhio ed il dolor
                    del fratello. Scrivimi dunque, e ti prometto che nel ritoccar il mio elogio
                    saprò improntarvi i caratteri del vero dolore or ch'io lo sento profondamente.
                    Avverti che i pensieri ond'egli è tessuto non sono sublimi, che lo stile non è
                    eloquente, ma che l'elogio è scritto sol dall'amico.</p>
            <p>Addio, buoni e sensibili amici: io mi trattengo con le vostre lettere; io parlo
                    con voi, ed io sento un fascino che mi costringe ad amarvi. Il Giove Egioco
                    dello Schiavon mi ha ridestato le delizie del Bello, e mi fe' scrivere dopo due
                    settimane ch'io non adoprava la penna. Ringraziatelo quell'incomparabile
                    giovane: le sue lodi non mi abbagliaron lo spirito; io le sentii coll'unico mio
                    compagno, col solo che mi è restato fra le disgrazie, col cuore.</p>
            <closer>
               <signed>Foscolo.</signed>
            </closer>
            <ps>
               <p>P. S. La posta è lontana dal mio romitaggio per più di tre miglia: conviene
                        dunque diriggere le lettere sino a Venezia. La mia famiglia, che ha la cura
                        di consegnar questa alle poste, avrà eziandio l'attenzione di farmele
                        giungere con sicurezza. Addio.</p>
            </ps>
         </div1>
         <div1 n="19. A Tommaso Olivi (Ultimi di settembre 1796)">
            <opener>
               <salute>A TOMMASO OLIVI – Chioggia.</salute>
               <dateline>
                  <date>
                     <add resp="ed">Venezia Ultimi di Settembre 1796</add>.</date>
               </dateline>
            </opener>
            <p>Vengo da un solitario passeggio con gli occhi ancor molli di pianto. Il sole
                    splendeva su la marina, e io dirizzando le luci, mi parve di scorgere Chioggia.
                    — Lessi la <title>Nina pazza per amore</title>. Io la vidi
                    rappresentare in diverse maniere, ma non isparsi due lagrime; ed oggi, ad onta
                    dell'illusione teatrale, ne sparsi infinite. Da ciò conosco ch'io nacqui per la
                    solitudine. L'apparato e il tumulto della scena m'intorpidirono quelle
                    sensazioni che mi vengono risvegliate soltanto da un passeggio tacito e
                    solitario.</p>
            <p>Pieno di pensieri patetici.... con gli occhi bagnati.... io mi rivolgo a' miei
                    teneri amici. Ti scrivo in quest'attitudine, ch'è la sola degna della nostra
                    amicizia e del nostro cuore.</p>
            <p>Che fa tua madre? Io l'amo — ma assai.</p>
            <p>Il mio <emph>male di melanconia</emph> non mi permette di scriverti quanto
                    vorrei.... Consacriamogli pure quest'ora! Possibile che domani non mi conceda
                    un'altra ora più favorita? — Addio.</p>
            <p>Attento Schiavon.</p>
         </div1>
         <div1 n="20 A Melchiorre Cesarotti (29 ottobre 1796)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>Venezia, in campo delle Gatte, 29 Ottobre <add resp="ed">1796</add>.</date>
               </dateline>
            </opener>
            <p>Signore – L'ottimo amico Dandolo mi fe' cenno della vostra lettera, e
                    delle vostre premure a mio pro'. Non so che ringraziarvi ambidue; senza il
                    soccorso dell'amicizia avrei dovuto forse rinunziare a tutti i piaceri
                    dell'esistenza, che i mali m'han fatto divenire noiosi. Il cielo ve ne rimuneri,
                    e vi benedica. Questa sera vado da Bettinelli che mi fece chiamare. Questo lo
                    riconosco da voi, e voi non avrete da temere della mia gratitudine eterna, ch'è
                    l'unico guiderdone ch'io possa rendere con tutta l'anima a' miei benefattori.
                    — Addio.</p>
            <closer>
               <signed>Nic. Ugo Foscolo.</signed>
            </closer>
         </div1>
         <div1 n="21. A Melchiorre Cesarotti (gennaio o febbraio 1797)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>
                     <add resp="ed">Venezia Gennaio o Febbraio 1797</add>.</date>
               </dateline>
            </opener>
            <p>Mio Padre – Si vide il <title>Tieste</title>; si tacque, si pianse.
                    Ecco l'elogio ch'io faccio al Foscolo di diciott'anni. Il <title>Tieste</title>
                    fu giudicato da un popolo non filosofo in cosa alcuna, e meno in questa: felice
                    dunque l'autore di diciott'anni che seppe carpire la fama dalla bocca di una
                    capitale mal prevenuta per lo stile, per la semplicità, e quel ch'è più per le
                    passioni grandi ed energiche. Ma nel <title>Tieste</title>, benchè di stile
                    istudiato, di purissima semplicità, e di sommo calore, non avvi nè lo stile
                    vero, nè il semplice nobile, nè la passione ben maneggiata e dipinta.</p>
            <p>Volli dunque divenire filosofo su me stesso, ed impresi ad osservare la mia
                    tragedia. Io vi trasmetto le osservazioni; giudicatele; pensate che voi siete
                    Cesarotti, e ch'io sono un giovane che dee prepararsi con questa sua prima
                    fatica la stima, e la disistima degli uomini. Giudicatela dunque severamente.
                    Primo — Se le osservazioni sono logiche e ragionate, e per conseguenza
                    stampabili. Secondo — Se sono scritte con forza e proprietà. Terzo
                    — Se le osservazioni, quantunque imperfette e non bene scritte,
                    possano un giorno permettermi di divenir pensatore. Addio, mio Padre.</p>
            <closer>
               <signed>N. Foscolo.</signed>
            </closer>
         </div1>
         <div1 n="22. Di Melchiorre Cesarotti (10 febbraio 1797)">
            <opener>
               <byline>Di MELCHIORRE CESAROTTI.</byline>
               <dateline>
                  <date>Padova 10 Febbraio 1797.</date>
               </dateline>
            </opener>
            <p>Mio caro Foscolo – Avea già sentito con somma compiacenza gli applausi
                    fatti alla tua Tragedia; ma fui anche sorpreso, mortificato, e quasi quasi
                    irritato di non sentirli da te. Non sapea dar una buona interpretazione ad un
                    silenzio che facea torto al tuo carattere o al mio. Ora ti ringrazio che tu
                    m'abbia posto in calma su questo articolo, e ti protesto e confermo la mia vera
                    consolazione per il buon successo del tuo <title>Tieste</title>. Io già
                    m'immaginava che tu ci avessi fatte varie correzioni. Non avendole vedute non
                    posso giudicarne, ma ad ogni modo è innegabile quel che tu dici nella tua
                    lettera che il silenzio e il pianto d'un uditorio veneto è un elogio distinto.
                    Godo assai però che non ti lasci inebbriar dall'applauso, e che vada tuttavia
                    ritoccando il tuo lavoro. Ho letto le tue osservazioni, e rispondendo alle tue
                    domande dirò: 1<hi rend="sup">o</hi> che sono ragionate, non però abbastanza
                    sviluppate, sopra tutto che non s'intende chiaramente se tu voglia daddovero
                    aspprovare o confutare le obbiezioni che fai al tuo drama. Rischiarate e
                    corrette che siano, saranno stampabili. 2<hi rend="sup">o</hi> Sono scritte con
                    forza, non però con quella nettezza e proprietà che si ricerca da chi discute e
                    ragiona tranquillamente. 3<hi rend="sup">o</hi> Tu puoi avere un seggio tra i
                    pensatori quando nell'atto di pensare terrai più a freno la tua fantasia ed il
                    tuo cuore.</p>
            <p>Per altro a giudicar con fondamento delle tue osservazioni mi sarebbe necessario
                    d'aver sotto gli occhi la tua Tragedia. Quando tu l'abbia corretta abbastanza,
                    (giacchè anche per questo ci vuole un termine) se vorrai spedirmela, allora
                    esaminerò più di proposito e la Tragedia e le Osservazioni, e farò all'una e
                    all'altre le annotazioni che mi ricerchi, coll'interesse del padre e colla
                    severità del critico. Addio caro Foscolo. Tu lasci il pane per la gloria, ma io
                    bramo e spero che la gloria ti frutti pane. Quando sarai divenuto più pensatore
                    vedrai che la gloria senza questo non è che un vano fantasma, e che il pane è il
                    primo fondamento della tranquillità, della libertà, e dell'onestà. T'abbraccio
                    di cuore. Addio di nuovo.</p>
         </div1>
         <div1 n="23. A Vittorio Alfieri (22 aprile 1797)">
            <opener>
               <salute>A VITTORIO ALFIERI – Firenze.</salute>
               <dateline>
                  <date>Venezia 22 Aprile 1797.</date>
               </dateline>
            </opener>
            <p>Al Tragico dell'Italia oso offrire la prima Tragedia di un giovane nato in Grecia
                    ed educato fra Dalmati. Forse l'avrei presentata più degna d'Alfieri, se la
                    rapacità de' Tipografi non l'avesse carpita e stampata aggiungendole a' propri
                    difetti le negligenze della lor arte. Ad ogni modo accoglietela: Voi avete de'
                    diritti su tutti coloro che scrivono agli Italiani, benchè l'Italia<quote rend="block">
                  <p>«vecchia, oziosa, e lenta»</p>
               </quote> non può, nè vuol forse ascoltare. Nè forse ve la offrirei, se non
                    sperassi in me stesso di emendare il mio ardire con opere più sode, più
                    ragionate, più alte; più insomma italiane. — Addio.</p>
            <closer>
               <signed>Niccolò Ugo Foscolo.</signed>
            </closer>
         </div1>
         <div1 n="24. A Diodata Saluzzo (22 aprile 1797)">
            <opener>
               <salute>A DIODATA SALUZZO.</salute>
               <dateline>
                  <date>Venezia 22 Aprile 1797.</date>
               </dateline>
            </opener>
            <p>Alla Saffo italiana io presento la prima tragedia di un giovane nato in Grecia ed
                    educato fra Dalmati. Forse l'avrei presentata meno indegna di voi, se la
                    voracità de' tipografi non l'avesse rapita e stampata, aggiungendole ai propri
                    difetti le negligenze e gli errori della loro arte. Ad ogni modo accettatela: i
                    vostri talenti hanno de' diritti su tutti coloro che pensano e che scrivono agli
                    Italiani, abbenchè l'Italia<quote rend="block">
                  <p>«vecchia, oziosa, e lenta»</p>
               </quote> nè può nè vuol ascoltare. Nè quest'opera informe v'avrei forse offerto,
                    se non avessi speranza in me stesso di compensarvi con opere più sode, più
                    belle, più filosofiche, più insomma italiane.</p>
         </div1>
         <div1 n="25. A Giuseppe Rangoni (aprile 1797)">
            <opener>
               <salute>A GIUSEPPE RANGONI – Bologna.</salute>
               <dateline>
                  <date>
                     <add resp="ed">Bologna Aprile 1797</add>.</date>
               </dateline>
            </opener>
            <p>Abbandonai la mia patria per vivere libero: rinunziai per l'indipendenza, ch'ho
                    sempre adorato, alla gloria, ai commodi ed ai miei genitori. Baciai le terre
                    republicane con la divozione del vero democratico, e mi feci campione della
                    libertà sacrificandole tutto. Sento per altro che il mio filsico non corrisponde
                    al sentimento della mia anima, e che una salute spossata dalla terzana e
                    tormentata da una ferita che m'impedisce gli uffizi del soldato mi consigliano a
                    lasciar con onore un impiego che non è fatto per me. Oserò dirlo, Cittadino?
                    quell'indipendenza medesima ch'io vado cercando si sente in questo impiego
                    violata ed oppressa: la vita ch'io trassi finora mi parve libera sebben in mezzo
                    a schiavi e a tiranni; la vita che sono per vivere mi sembra schiava sebbene fra
                    i liberi. Avvezzo ad essere signore di me medesimo, ho costantemente osservato
                    meditato e scritto senza rendere conto di tutto che al mio spirito, ed al mio
                    cuore: all'opposto io devo ubbidire senza meditare, e affaticarmi senza potere
                    scrivere. — E l'impieghi de' Cacciatori Cispadani, e molto più quando
                    avranno i cavalli, sono di occupazione, e richiedono braccia e meccanismo. Nè
                    l'uno nè l'altre sono il mio partaggio. Forse potrò essere utile agli uomini con
                    la penna nol potendo essere con la spada. —. Io dunque rinunzio
                    volontario a questo carico che m'addossai volontario. La proprietà di se
                    medesimo è inalienabile sempre. Questa proprietà non posso alienarla giammai
                    quando il fisico e l'anima nol concedono. Non ebbi nè vestiario nè paga: non ho
                    dunque con la Republica alcun obbligo tranne quello d'avermi accettato fra'
                    suoi; rinunziandovi a quest'accettazione io sconto un tal obbligo, e viverò meno
                    infelice e forse più libero.</p>
            <p>Frattanto, o Cittadino Rangoni, io vi ringrazio di tutte le vostre cure. Non
                    partirò dalla Cispadana fino che non sia libera la mia patria, nè mi
                    dimenticherò delle vostre beneficenze fino che avrò meco questa misera vita.
                    — Addio trattanto — attendo risposta. Rammentatevi che voi
                    tenete al vostro servigio un infelice; che lo rendete più ancora infelice
                    volendolo trattenere; e che sarebbe un togliergli la libertà e l'uguaglianza
                    togliendo la volontà, che è la cagione di tutte le azioni. Addio.</p>
            <p>Sicuro di non pronunziare parola che non esalti la libertà, di non vergare una
                    linea che non difenda l'umanità, di non commettere azione contraria
                    all'uguaglianza ed all'indipendenza.</p>
         </div1>
         <div1 n="26. A Gaetano Fornasini (2 maggio 1797)">
            <opener>
               <salute>A GAETANO FORNASINI – Brescia.</salute>
               <dateline>
                  <date>
                     <add resp="ed">Bologna</add> 2 Maggio Anno I della Lib<add resp="ed">ertà Italiana, 1797</add>.</date>
               </dateline>
            </opener>
            <p>Fornasini – Voi in Brescia siete liberi: io per vivere libero
                    abbandonai patria, madre, sostanze. Venni nella Cispadana non la devozione del
                    democratico; passerò per la vostra rigenerata città colla sacra baldanza del
                    Repubblicano: potremo per la prima volta giunger le destre sciolte dalle catene
                    dell'Oligarchia. Avvertitene Labus e Scevola. Salute.</p>
            <closer>
               <signed>Niccolò.</signed>
            </closer>
         </div1>
         <div1 n="27. Di Almorò Fedrigo (13 maggio 1797)">
            <opener>
               <byline>Di ALMORÒ FEDRIGO.</byline>
               <dateline>
                  <date>Venezia 13 Maggio 1797.</date>
               </dateline>
            </opener>
            <p>Noi eravamo in grande timore che i nostri lamenti non fossero giunti al redentore
                    dell'Italia. Un bastimento barbaramente trattato da' sudditi veneti sotto gli
                    occhi stessi del Governo diede il primo impulso alla nostra liberazione. Il
                    Ministro chiese soddisfazione del sangue d'uomini liberi. Gl'Inquisitori di
                    stato, ed il Patrizio destinato alla custodia del porto di Lido furono arrestati
                    con parte apposita del Consiglio maggiore. Tre patrizi deputati a placare lo
                    sdegno dell'Eroe della Francia, ed a ricevere qualunque legge, furono
                    bruscamente ricevuti a Marghera, e costretti a seguire fino a Milano l'arbitro
                    del destino dell'Italia. Fu accordato breve armistizio; e finalmente gli
                    Aristocratici, spaventati, dovettero, nella giornata di ieri, decretare la loro
                    distruzione. Tutto prometteva pace e tranquillità; ma questi mostri, che
                    volevano darci ad intendere di avere eroicamente deposta un'usurpata autorità
                    per felicitare la Nazione, vollero, nel tempo stesso di perire, dare un
                    raffinato saggio della più raffinata ed antica perfidia. Appena terminata
                    l'ultima sessione del Maggior Consiglio, una turba di vili e feroci Dalmati, che
                    doverano essere partiti, e che pure si trovavano in Venezia, incominciò a
                    gridare: <emph>Viva San Marco</emph>; e queste tumultuarie voci trassero
                    un'immensa folla d'imbelle e corrotta plebaglia; ed in un paese che si credeva
                    divenuto libero, si videro impunemente innalzate ne' tre stendardi della piazza
                    le insegne della tirannia da noi per tanto tempo sofferta. Tutti i buoni
                    Cittadini, e specialmente gran numero d'Uffiziali, attendevano da' moribondi
                    Aristocratici deputati alla custodia della Città, un cenno immediato di
                    reprimere quella temeraria insorgenza.</p>
            <p>Niun provvedimento; niun cenno; sicchè la canaglia, resa più ardita dalla
                    pubblica indolenza, e da segrete insinuazioni degli Oligarchi, progettò nulla
                    meno che di esterminare tutti quelli che amano i Francesi, dando loro il nome di
                    Giacobini e di traditori della Nazione. Gl'innocenti Cittadini senz'armi, e
                    nell'impossibilità di ritrovarne, cercarono asilo nelle proprie case.
                    Inorridisci! per sedici ore continue una popolazione di 150 mila abitanti fu
                    esposta all'insolenza ed alla pirateria di due o trecento scellerati, ministri
                    di scellerati più vili. Furono saccheggiate le case di Piero Zorzi, di Gallino,
                    di Cromer, di Spada, di Foscarini, e molte botteghe; di modo che appena i
                    proprietari hanno potuto salvar la vita. Minacciossi il Ghetto; ma fu per buona
                    sorte trovato difeso. Una lista numerosa di altre onorate famiglie, tra le quali
                    la mia e quella del tuo Vincenzo Dandolo, girava per le mani di quegl'infami
                    settari ed agonizzanti tiranni. Tutte erano riserbate allo stesso destino.</p>
            <p>Un bravo Uffiziale, di cui s'ignora il nome, pensò da se stesso di supplire alla
                    pubblica indolenza, o piuttosto di resistere all'aristocratico tradimento. Due
                    piccioli cannoni, appostati sul ponte di Rialto, e scaricati opportunamente,
                    fecero disperdere una truppa accresciutasi sino al numero di 8 in 900 armati.
                    Nella mattina si pensò ad una più solida difesa, e tutto è tranquillo; ma la
                    giornata dei 12 maggio sarà di eterna memoria nel cuore di tutti i buoni.
                    Attendiamo il Liberatore dell'Italia per innalzare l'Albero sacro, e per
                    verificare una giusta vendetta su quei traditori, che, sotto aspetto di eroica
                    generosità, tramavano di strascinare tanti innocenti sotto quelle rovine che
                    dovranno piombare su di essi. Da molti giorni io sono furente. Il solo ingresso
                    de' Francesi può pacificare il mio spirito. Questa volta non sono stato che
                    semplice storico. Un'altra ti parlerò da politico.</p>
         </div1>
         <div1 n="28. Alla Municipalità di Reggio Emilia (16 maggio 1797)">
            <opener>
               <salute>Alla Municipalità di Reggio Emilia.</salute>
               <dateline>
                  <date>Bologna 16 Maggio 1797.</date>
               </dateline>
            </opener>
            <p>Cittadini! – Abbandonai Venezia patria de' miei genitori, e venni nella
                    Cispadana con la divozione del democratico, e con la sublime baldanza dell'Uomo
                    Libero. — Le prime linee ch'io scrissi furono di libertà; ed osai
                    consacrarle ai Reggiani. Sarei venuto a recarle io medesimo, ma la patria già
                    libera dalla esecrabile oligarchia mi richiama al suo seno. Io volo! io vado a
                    spargere le prime lagrime libere, ed a parlare a' miei concittadini che per
                    tanto tempo soffersero le loro catene.</p>
            <p>Cittadini! Quest'oda non è che un prodromo d'una cantica lirica intitolata la
                        <title>Libertà italica</title>, e ch'io consacrerò a tutta l'Italia dopo
                    compiuto il <title>Timocrate</title>, tragedia repubblicana da rappresentarsi a
                    Venezia degna omai d'ascoltare da lingue libere sensi di libertà. Accettate
                    dunque questo piccolo saggio che vi offro, e accettatelo dalle mani d'un vero
                    Patriota, vittima della tirannide, che viene a far le mie veci.</p>
            <p>Salute e Fratellanza.</p>
            <closer>
               <signed>Niccolò Ugo Foscolo.</signed>
            </closer>
         </div1>
         <div1 n="29. Alla Giunta di Difesa generale (20 maggio 1797)">
            <opener>
               <salute>Alla Giunta di Difesa generale – Bologna.</salute>
               <dateline>
                  <date>Venezia 20 Maggio 1797.</date>
               </dateline>
            </opener>
            <p>Cittadini! – Avrò l'onore di spedirvi fra pochi giorni la mia orazione
                    al popolo Sovrano di Venezia. Serva essa di un monumento della mia riconoscenza
                    verso di voi! Serva di un monumento del mio verace patriotismo, del mio fervore
                    per la causa comune, de' miei voti per la Repubblica Italiana, della mia
                    gratitudine finalmente per la generosità della Francia!</p>
            <p>I nostri bravi municipalisti si veggono bene fra il buio di tanto caos lasciato
                    dall'antico governo. I loro editti sono repubblicani, e cari al popolo Sovrano.
                    Il Patriarca si presta con la pietà della Religione a cementare le basi della
                    libertà. La classe di mezzo de' Cittadini è fiera di sua libertà, amica de' suoi
                    doveri, e capace de' suoi diritti. Molti de' giovani accorrono alla custodia
                    civica; molti fann'uso del loro ingegno e della loro eloquenza. Il popolo,
                    benchè istupidito dal subito cangiamento, non dorme: egli sarà istruito e
                    animato dalle penne e dalla voce di questi buoni patrioti. E il migliore effetto
                    della nostra democrazia è una <emph>Amnistia Solenne</emph> che fraternizza
                    tutti i ceti, e li riunisce ai vantaggi comuni. Possano questi principj sì
                    grandi aver de' progressi corrispondenti!</p>
            <p>L'oda stampata dalla Giunta fu accolta da' miei Fratelli concittadini, e fu
                    tostamente ripublicata colla scorta di annotazioni ad istruzione del popolo. Per
                    quanto il concederanno i miei tenui talenti, mi resi santo il proposto di
                    rendermi degno del nome d'ottimo cittadino, occupandomi per la Repubblica
                    Cispadana che mi raccolse quand'io non avea patria, e per la mia patria
                    concessami dalle vittorie di Bonaparte. Al Genio di Libertà, che infonde
                        <emph>senno entusiasmo e verità</emph> nell'anime de' saldi democratici,
                    giuro di non vergare una riga che non difenda i diritti del popolo, e non
                    propaghi la gloria della nostra nazione rigenerata.</p>
            <p>Cittadini! Io vi confesso una mia ambizione: oserei chiedervi un'uniforme
                    qualunque di Uffiziale di onore della Cispadana: ella è un'ambizione, ma non
                    disdice a un vero Repubblicano, ad un uomo riconoscente che brama aver le divise
                    della sua benefattrice.</p>
            <p>Salute e rispetto.</p>
         </div1>
         <div1 n="30. Alla Società patriottica d'Istruzione Pubblica (18 giugno 1797)">
            <opener>
               <salute>Alla Società patriottica d'Istruzione Pubblica – Venezia.</salute>
               <dateline>
                  <date>
                     <add resp="ed">Venezia 18 Giugno 1797</add>, Anno I.</date>
               </dateline>
            </opener>
            <p>Cittadini! – Fra i schiavi e i tiranni vantai Libertà: martire della
                    Democrazia, abbandonando Venezia, corsi a cercarla nel seno della Romagna già
                    libera. La Republica Cispadana m'accolse, e mi fregiò d'onori non troppo a me
                    cari, perchè non erano onori della mia Patria; ma la patria divenne libera, ed
                    io volai: la morte mi seguitò, ond'io, battuto da vari mali feroci e contrari,
                    mi vidi spalancato il sepolcro; se il Genio republicano non m'avesse soccorso,
                    io non sarei forse più.</p>
            <p>Eccomi alfine ritornato alla patria, eccomi amico de' miei doveri, e capace de'
                    miei diritti: il diritto di persuadere i propri concittadini non è men fra i
                    filosofi del diritto di comandare. Io dunque desidero d'unirmi a voi, Cittadini,
                    ond'usare di questo diritto, che io credo il più sublime e il più degno del
                    Cittadino e dell'Uomo. Una lunga convalescenza mi vieta di presentarmi in
                    persona alla Società patriotica. Ma a questa Società spetta di rendere compiuti
                    veracemente i miei voti, giacchè giunse il tempo de' veri Republicani. Dal
                    momento che appresi a pensare ed a scrivere, giurai di non vergare una linea che
                    non ordesse di libertà, e non fosse sacra alla difesa delle nazioni. La virtù è
                    l'unico appoggio del Democratico; ei benchè senza beni, è al disopra de'
                    conquistatori del mondo quand'ei possa divenir utile a' suoi fratelli.</p>
            <p>Salute e Fratellanza.</p>
         </div1>
         <div1 n="31. Alla Società patriottica d'Istruzione Pubblica (30 giugno 1797)">
            <opener>
               <salute>Alla Società patriottica d'Istruzione Pubblica – Venezia.</salute>
               <dateline>
                  <date>
                     <add resp="ed">Venezia</add> 12 Messidoro <add resp="ed">30 Giugno
                                1797</add>.</date>
               </dateline>
            </opener>
            <p>Cittadini – La sala del Ridotto non è del Pubblico: l'antico Governo
                    l'ebbe a pigione dal proprietario, mancano quattro mesi al termine del
                    contratto: la sala dunque resta del suo primo padrone. Noi quindi, dopo perso
                    somme di denaro, resteremo alla discrezione dell'ex-patrizio proprietario.
                    Badateci prima di avventurare lo stabilimento di un luogo atto alla pubblica
                    istruzione. È mio parere che l'esame di tal affare sia rimesso al Comitato di
                    Economia.</p>
            <p>Salute e Fratellanza.</p>
         </div1>
         <div1 n="32. Al Comitato di Salute Pubblica (3 settembre 1797)">
            <opener>
               <salute>Al Comitato di Salute Pubblica – Venezia.</salute>
               <dateline>
                  <date>
                     <add resp="ed">Venezia</add> la sera del giorno 17
                                Fruttidoro.<lb/>
                     <add resp="ed">3 Settembre 1797</add>.</date>
               </dateline>
            </opener>
            <p>Cittadini – Io mi credo in dovere di leggere alla Società di Pubblica
                    Istruzione la lettera di Niccolò Morosini quarto. Tuttavolta mi credo in maggior
                    dovere di chiedere il vostro assenso. Salute e rispetto.</p>
         </div1>
         <div1 n="33 Alla Società patriottica d'Istruzione Pubblica (9 ottobre 1797)">
            <opener>
               <salute>Alla Società patriottica d'Istruzione Pubblica – Venezia.</salute>
               <dateline>
                  <date>Venezia 18 Vendemmiale<lb/>9 Ottobre, II anno Rep. <add resp="ed">1797</add>.</date>
               </dateline>
            </opener>
            <p>Cittadini! – Voi ci avete incaricati di presentarvi un rapporto sopra
                    il discorso del cittadino Tomini rimesso alla Società d'istruzione per mezzo del
                    cittadino Molinari.</p>
            <p>Noi ve ne offriamo l'estratto. L'autore di questo discorso è democratico. I suoi
                    sentimenti quindi republicani. Il suo stile rozzo ma energico. Egli parla di sè,
                    istruisce il popolo nè principj per via indiretta, esponendogli i beni della
                    Democrazia ed i mali dell'ex-governo: geme sulle sventure della sua patria; ed
                    incita i concittadlini a vegliare sui democratici ipocriti, sugli oligarchi, e a
                    prevenire i delitti con delle fraterne istruzioni. Opina quindi il vostro
                    Comitato d'istruzione d'animare questo cittadino zelante nella sua carriera.
                    Salute.</p>
            <closer>
               <signed>N. U. Foscolo del Comitato.</signed>
               <signed>Ricchi del Comitato.</signed>
            </closer>
         </div1>
         <div1 n="34. Alla Municipalità provvisoria (9 novembre 1797)">
            <opener>
               <salute>Alla Municipalità provvisoria – Venezia.</salute>
               <dateline>
                  <date>
                     <add resp="ed">Venezia</add> 19 Annebbiatore, Anno secondo.<lb/>9
                            Novembre 1797 V. S.</date>
               </dateline>
            </opener>
            <p>Cittadini! – Amico della libertà, io la ho cercata ne' paesi
                    rivoluzionati d'Italia anche prima dell'abdicazione del Maggior Consiglio. Volai
                    nel seno della mia patria pochi giorni dopo la rivoluzione; predicai la
                    democrazia, e tentai d'eseguire i diritti dell'uomo libero, e quei doveri di cui
                    fui incaricato dalla Rappresentanza nazionale.</p>
            <p>Presentemente che s'appone a delitto l'avere spiegato un carattere repubblicano,
                    che si minaccia la libertà domestica, che ad onta che miei maggiori e mio padre
                    sia nato e cresciuto in Venezia, ed io nato per accidente al Zante, ed educato
                    in Dalmazia, e poscia abitante da undeci anni questa Commune....</p>
         </div1>
         <div1 n="35. Al cittadino Containi Costabili (20 novembre 1797)">
            <opener>
               <salute>Al cittadino CONTAINI COSTABILI – Milano.</salute>
               <dateline>
                  <date>Milano, 30 Annebbiatore, Anno II della Italica Libertà.<lb/>
                     <add resp="ed">20 Novembre 1797</add>.</date>
               </dateline>
            </opener>
            <p>Cittadino – Poichè gl'interessi delle grandi nazioni han destinato
                    Venezia alla schiavitù, quei Veneti repubblicani che in faccia alla loro nazione
                    giurarono libertà deono cercare un'altra patria più degna dell'uomo libero.
                    Generosa, la repubblica Cisalpina costituisce Cittadini attivi tutti quei Veneti
                    che, per fuggire il servaggio, ricorrono nel suo seno. Io mi son uno di questi:
                    voi mi conosceste nemico della tirannide anche prima della veneta rivoluzione;
                    dopo la quale io sono stato, fino al dì della mia emigrazione, Secretario del
                    governo provisorio della mia patria. Io scelgo per patria la Cisalpina, e le
                    tributo in omaggio i miei pochi talenti e il mio braccio. Ma è dovere dell'uomo
                    morale di non vivere nell'avvilimento a carico della Società. Oso chiedervi
                    perciò un impiego che non mi renda inutile alla Repubblica, e che basti alla mia
                    sussistenza.</p>
            <p>Amico delle lettere, amerei un posto tra i scrittori nazionali, o fra i custodi
                    della pubblica Biblioteca, ove potrei consacrare i miei giorni alla patria ed
                    alla filosofia.</p>
            <p>Mi vi avrei presentato in persona, se la somma delle cose affidatevi dalla
                    Nazione non mi avvertisse che i vostri momenti devono essere sacri alla pubblica
                    felicità.</p>
            <p>Salute e rispetto.</p>
         </div1>
         <div1 n="35 bis. Al Cittadino Antonio Tomanini di Valentino (10 gennaio 1798)">
            <opener>
               <salute>Al Cittadino ANTONIO TOMANINI DI VALENTINO a Modena.</salute>
               <dateline>
                  <date>Milano 21 Nevoso an: VI = 10 genajo 1798.</date>
               </dateline>
            </opener>
            <p>Eccovi il prodromo di un Foglio Universale: procurandone voi lo smercio avrete il
                    quindici sopra il cento. Se questi patti non vi piaciono e ne avete de'
                    migliori, acenateli. Salute.</p>
            <closer>
               <signed>Per la Società del Monitore Italiano</signed>
               <signed>U. Foscolo direttore.</signed>
            </closer>
         </div1>
         <div1 n="36. Al Ministro di Polizia Sopransi (21 febbraio 1798)">
            <opener>
               <salute>Al Ministro di Polizia SOPRANSI – Milano.</salute>
               <dateline>
                  <date>
                     <add resp="ed">Milano</add> 3 Ventoso, ore sei della sera.<lb/>
                     <add resp="ed">21 Febbraio 1798</add>.</date>
               </dateline>
            </opener>
            <p>Ti scrivo con le mani bagnate nel sangue d'un vecchio, ch'io raccolsi da terra,
                    schiacciato da una carrozza. Invano con le grida e con le minacce tentai
                    d'arrestare il cocchio omicida: appena ho potuto salvare me stesso: il tardo
                    vecchio, che guidava a mano un suo tenero figlio, fu rovesciato ed oppresso:
                    egli serbò il fanciulletto da morte, coprendolo colle sue membra peste dai
                    spaventati cavalli.</p>
            <p>Il cocchiero, avvezzo forse dai tempi della tirannide a sacrificare con feroce
                    stolidità i cittadini che non ponno salvarsi superando la velocità delle ruote,
                    seguitava indifferentemente il suo corso. Quanto più alcuni circostanti volevano
                    arrestarlo tanto più s'affrettava a sfuggire, temendo la pena della legge
                    violata. Profittando della oscurità della sera, finsi di presentargli una
                    pistola, gridandogli: «O t'arresta o t'abbrucio»: allora ei
                    si stette, fino a che, accorsa in breve la guardia, fu condotto all'ufficio di
                    polizia. Ma che pro? castigando il cocchiere si ritorna a vita quel cittadino
                    che forse in questo momento esala l'ultimo fiato? o si restituisce la sanità a
                    quel fanciullo, che dovrà forse strascinare per tutti i suoi giorni le membra
                    storpiate ed inutili a procacciargli la sussistenza?</p>
            <p>Tentasti, egli è vero, o Sopransi, di prevenire questi delitti tanto più
                    esecrabili quanto non riescono in vantaggio di chi li commette, infliggendo una
                    pena pecuniaria a chi sfrenatamente corresse con le carrozze per la città.
                    Promettendo parte del denaro a chi arresta i cavalli, animasti i cittadini a
                    sorprendere i violotori della legge. Ma questa misura è a mio parere delusa
                    appunto da chi vuole trasgredirla. E chi sarà quell'uomo sì audace da esporsi
                    stupidamente al pericolo di essere frantumato opponendosi all'impetuoso corso
                    de' cavalli? Più fiate mi v'accinsi io medesimo: ma o non ho potuto raggiungere
                    i cocchi che mi sfuggivano, o la sferza del cocchiere, che minacciandomi
                    incitava maggiormente i cavalli, mi ha forzato a ritrarmi.</p>
            <p>Non è dunque ch'io pretenda di dettar leggi, se ti propongo su quest'argomento
                    alcuni consigli. Se a me spettasse di fare delle provvidenze, queste, e non
                    altre, a mio parere sarebbero le più opportune: 1<hi rend="sup">o</hi> porterà
                    una pena pecuniaria, e non potrà più tenere carrozze e cavalli quel cittadino la
                    cui carrozza avesse oppresso, mutilato o morto qualche altro cittadino; 2<hi rend="sup">o</hi> la pena pecuiniaria, che si dovrà infliggere in ragione
                    della ricchezza del proprietario della carrozza, dovrà ritorcersi a compenso di
                    quella famiglia che avrà in tal caso perduto il padre, il figlio, il marito;
                        3<hi rend="sup">o</hi> ove la carrozza appartenesse ad un vetturino, questi,
                    oltre la pena pecuniaria, dovrà perdere i cavalli e la vettura; 4<hi rend="sup">o</hi> pagherà cento zecchini chiunque sarà da due testimoni legali e
                    oculari accusato di avere sfrenatamente corso per la città: queste testimonianze
                    cadranno nulle ove si smentisca l'accusa per mezzo d'altri due testimoni legali,
                    oculari, e contemporanei al momento in cui si è denunciata la trasgressione;
                        5<hi rend="sup">o</hi> percepirà 200 zecchini, da sborsarsi dal proprietario
                    de' cavalli e del cocchio, chiunque arrestasse cavalli correnti oltre il modo
                    fissato dalla legge.</p>
            <p>Benchè quest'ultima provvidenza sia quasi ineseguibile, potrebbe, per la somma
                    della pena, animare maggiormente i cittadini all'esecuzione, e trattenere i
                    cocchieri dal trasgredirla.</p>
            <p>Eccoti il mio parere, o Sopransi, sopra un sì importante soggetto. Ella è
                    vergogna che nella patria di Beccaria, ridivenuta libera, sussistano ancora i
                    delitti della tirannide, e si veggano miseramente perire i cittadini sotto que'
                    cocchi ove siedono i già potenti insultando il popolo pedestre. Chi sa che i
                    grandi non vogliano in questa maniera vendicarsi del popolo che ha rivendicato i
                    suoi dritti? Le ricchezze somministrano sempre mezzi di vendetta.</p>
            <p>Salute.</p>
            <closer>
               <signed>Foscolo.</signed>
            </closer>
         </div1>
         <div1 n="37. Al Capitano di Giustizia (27 febbraio 1798)">
            <opener>
               <salute>Al Capitano di Giustizia – Milano.</salute>
               <dateline>
                  <date>Milano 9 Ventoso anno VI<lb/>
                     <add resp="ed">27 Febbraio
                        1798</add>.</date>
               </dateline>
            </opener>
            <p>Tu cercasti del cittadino Braganze, autore dell'articolo — <title>Cenni
                        Politici</title> — inserito nel numero 14 del <title>Monitore
                        Italiano</title>. Egli un giorno innanzi la tua perquisizione s'era partito
                    per Roma. Frattanto taluni osarono chiamarlo vile e imprudente. Ma s'egli
                    scrisse verità, non deve essere tacciato; se menzogna, non rimanersi impunito.</p>
            <p>Quindi, perchè la giustizia abbia il suo corso, io, convinto in me stesso delle
                    verità enunziate da Braganze, io conoscitore della sua fermezza, io uomo libero
                    più di coloro che tacciano un mio concittadino di viltà, offro la mia persona,
                    che risponderà sempre ai tribunali per l'inquisito Braganze. Salute.</p>
            <closer>
               <signed>Niccolò Ugo Foscolo.</signed>
            </closer>
         </div1>
         <div1 n="38. A S. Rossi (28 febbraio 1798)">
            <opener>
               <salute>A S. ROSSI – Milano.</salute>
               <dateline>
                  <date>
                     <add resp="ed">Milano 28 Febbraio (?) 1798</add>.</date>
               </dateline>
            </opener>
            <p>Tu colla tua lettera denunciasti al Gran Consiglio gli abusi del potere
                    esecutivo: il Gran Consiglio, onde animare gli uomini liberi ad annunziare
                    francamente la verità, decretò sul tuo scritto menzione onorevole.</p>
            <p>Frattanto il Direttorio esige istantemente le prove delle tue accuse; e tu non
                    rispondi? Il Capitano di Giustizia ti cita ai tribunali; e tu fuggi? si fanno
                    delle perquisizioni per riconoscerti; e il tuo nome è ignoto tuttora?</p>
            <p>Se dicesti verità, perchè ti nascondi? se menzogna, perchè inviarla al Corpo
                    Legislativo? In qualunque modo, se non comparisci a sostenere le tue asserzioni,
                    sarai tacciato o di viltà o di calunnia.</p>
            <p>Sei tu forse uno di coloro che con libere tinte dipingono le calamità della
                    Repubblica per disgustare il popolo dalla libertà? o tenti di accendere la
                    discordia fra la potestà legislativa e l'esecutiva? Le tue trame cadranno vane:
                    il popolo conosce oggimai che i danni presenti sono più un avanzo dell'antica
                    tirannide, che un effetto de' novelli principj: questa cognizione lo guida a
                    smascherare la perfidia degli aristocrati, suoi antichi e naturali nemici.
                    D'altronde il potere esecutivo si rimarrà sempre fedelmente sommesso alle leggi
                    della sovranità popolare trasfusa ne' legislatori.</p>
            <p>Non niego che il Direttorio cisalpino non sia abbagliato dalla novella possanza;
                    non niego che egli non conosca la verità, perchè i timidi, i traditori e gli
                    ischiavi sanno o mascherarla o tacerla; non niego che più volte ei non s'abbia
                    mostrato inesperto nella scienza del governo: ma queste son colpe da ritorcersi
                    più ai tempi, che agli uomini; più alle passioni dell'uomo abituato alla
                    schiavitù, che alla non retta intenzione di un ministro del popolo.</p>
            <p>Nè voglio assicurare d'altronde che il pubblico patrimonio non sia tuttora
                    dilapidato da que' che abborrono gli aristocrati perchè occupavano il seggio che
                    volean essi occupare: nè mi assumo di difendere chi, dovendo punire i violatori
                    delle leggi, non arrossisce di violarle egli stesso. L'uomo conoscitore sagace
                    delle cose morali s'avvede che colui il quale era povero un mese fa non può
                    divenire ad un tratto opulento senza essere scellerato. Ma le morali verità non
                    possono tutte confermarsi per mezzo di prove legali; e lo stesso delitto deve
                    percorrere un dato corso, dopo il quale soltanto può essere conosciuto e
                    represso.</p>
            <p>Ma se io avessi prove legali delle accuse che tu presentasti contro il
                    Direttorio, nè terror di potere, nè estimazione di meriti personali, nè
                    particolari doveri, ove a sorte n'avessi, m'avrebbono rattenuto dall'accusare in
                    faccia alla Costituzione il Direttorio, e di reclamare altamente la sua
                    punizione.</p>
            <p>Che se tu, avendo siffatte prove, fosti compreso da un tremore indegno di chi
                    scrive con repubblicana fierezza, io ti scongiuro in nome del pubblico bene a
                    commetterle nelle mie mani. Ove tu il chieda, ti giuro alto segreto. Io mi
                    estimerò traditore se non saprò profittarne. Il Direttorio sarà da me legalmente
                    accusato.</p>
            <p>Ogni ritardo si ritorce in danno; il popolo diffida, e le potestà s'occupano più
                    a vegliar l'una sull'altra, che a soccorrere ai bisogni della Repubblica. Al
                    contrario, opprimendo giustamente un'autorità costituita, il popolo acquista più
                    di forza morale, perchè più facilmente s'avvede della propria possanza, che si
                    trasfonde nel vigor della legge emanata da' suoi rappresentanti.</p>
            <p>Ma se mentisti non sarai a lungo celato. Gli uomini liberi ti scopriranno ben
                    presto: il tuo nome diverrà infame; il tuo capo sarà sacrificato sull'altare
                    della verità, a perpetuo terrore de' calunniatori.</p>
            <closer>
               <signed>Foscolo.</signed>
            </closer>
         </div1>
         <div1 n="39. Al Ministro di Polizia (8 marzo 1798)">
            <opener>
               <salute>Al Ministro di Polizia – Milano.</salute>
               <dateline>
                  <date>Milano 18 Ventoso <add resp="ed">a. VI</add>
                     <lb/>
                     <add resp="ed">8
                                Marzo 1798</add>.</date>
               </dateline>
            </opener>
            <p>Il Direttorio esecutivo di Francia ha proscritto gli abiti <emph>quadrati</emph>
                    onde deludere le trame degli aristocrati che, assoldando sotto tali divise i
                    faziosi, tentavano d'innalzare il trono di Luigi XVII su le ruine della
                    repubblica.</p>
            <p>Frattanto gli emigrati della giornata 18 fruttifero recarono in Italia i loro
                    delitti, il loro odio contro le repubbliche, e le loro vesti, onde spiegare
                    quando che sia il segnale della contro-rivoluzione. I Cisalpini, avvezzi a
                    troppo imitare, presero la foggia de' <emph>realisti</emph>, e i nostri ottimati
                    che, astretti ad abbandonar la tirannide, non abbandonarono la brama di
                    tiranneggiare, si compiacquero di quelle vesti che annunciano il ritorno de'
                    despoti.</p>
            <p>Allora una legge del vostro predecessore vietò gli abiti <emph>quadrati</emph>.
                    Ma le leggi son troppe, e, quel che è più, non v'è ancor un metodo che le
                    rammemori perpetuamente, e da ciò proviene che pochissimi le obbediscono, perchè
                    pochissimi se le rammentano. Questi abiti sparvero per alcun poco: la leggerezza
                    e l'insidia li riprodussero; e la legge fu infranta dai repubblicani medesimi,
                    che inavvedutamente vestivano di una foggia divenuta omai generale. Parecchi
                    ufficiali francesi giunti di fresco in Milano imprendono a perseguitare gli
                    abiti quadrati; i Cisalpini gli imitano; i scioperati nemici degli altri perchè
                    nemici di sè medesimi v'introducono la confusione e il furore; il ladro si
                    prevale del tumulto, di modo che la violenza privata prende il luogo della
                    pubblica forza, l'innocente è confuso col reo, il capriccio e l'ubbriachezza
                    sedendo <foreign lang="lat">pro tribunali</foreign> giudicano gli abiti vietati
                    dagli abiti permessi, e la proprietà e la sicurezza individuale (unici diritti
                    per la conservazione de' quali l'uomo è astretto a unirsi in società) si vedono
                    ad ogni istante violati da alcune non conosciute masnade.</p>
            <p>Non è ch'io voglia accusare di ciò gli uffiziali francesi: quanto più feroci si
                    mostrano contro i nemici della libertà tanto più sono degni d'esserne i
                    difensori. Ma queste persecuzioni utili e giuste ne' loro principj ponno riescir
                    funestissime nelle loro conseguenze.</p>
            <p>Il magistrato non commette il giudizio dei delitti all'immaginazione de'
                    particolari non costituiti del popolo sui tribunali, e molto meno abbandona
                    all'arbitrio universale la punizione de' creduti colpevoli. Ciò fomenterebbe le
                    passioni private, e coloro cui la pena soltanto allontanava dalle sceleraggini,
                    si scatenerebbero a vendette reciproche sotto pretesto di rivendicare i diritti
                    delle leggi. Il cittadino è in dovere di accusare lo scellerato, ma non già di
                    giudicarlo, e molto men di punirlo.</p>
            <p>Le leggi di natura e il patto sociale autorizzano ogni uomo che sia assalito di
                    difendere la propria vita anche colla morte degli aggressori. Io stesso ho
                    veduto stracciare delle vesti, che non aveano di quadrato se non ciò che la
                    fantasia riscaldata de' persecutori si compiacea d' attribuirvi. Le ingiurie e
                    le minacce accompagnavano queste azioni contrarie alla Costituzione. Se dunque
                    un uomo che non tema di restar vittima della moltitudine degli assalitori,
                    prevalendosi de' naturali diritti, pianta un pugnale nel petto di uno di
                    costoro, non lo farà santamente? In conseguenza ecco nella centrale d'una
                    Repubblica democratica insorgere l'anarchia, le fazioni, i tumulti, e le stragi;
                    ecco per mezzo de' militari, che pur non possono agire che dietro un espresso
                    comando de' lor superiori, crescere ed inferocire gli attruppamenti, ecco
                    alzarsi sulla testa del pacifico cittadino la spada del soldato, che dovrebbe
                    difenderlo.</p>
            <p>V'ha di più: mentre si perseguita gli aristocrati, costoro possono perfidamente
                    trarre partito di vendetta dalle stesse persecuzioni. I tumulti non insorgono
                    gradatamente. La curiosità, e la scioperatezza, aduna sempre un'innumerabile
                    turba intorno a coloro che stracciano gli abiti proscritti. Pochi satelliti
                    degli oligarchi profusori di argento, e un prete fanatico bastano a destare
                    delle sommosse. Egli è vero che questi mascalzoni non formano il popolo: ma
                    trattanto s'abusa di questo nome sovrano: per lievi cause s'introducono estremi
                    disordini: i rei trionfano; l'aristocrazia ne profitta; e lo spirito pubblico
                    scema.</p>
            <p>Abborro, quant'altri, gli aristocrati, abborro l'antico lor nome, e abborro le
                    loro fogge inventate onde atterrare la libertà. Ma appunto per questa ragione
                    desidero che sieno puniti con leggi ferme, rapide, costituzionali. Chi sarà
                    colto in veste proscritta, sia punito d'una pena pecuniaria o afflittiva. Questo
                    delitto non è tale che possa agevolmente celarsi, ed ogni cittadino può far
                    arrestare tutti i violatori della legge.</p>
            <p>Io quilndi v'invito, Cittadino Ministro, di proscrivere gli abiti quadrati, di
                    annientar le fazioni controrivoluzionarie, di estinguere il furore aristocratico
                    nel sangue dei suoi propugnatori; ma di prevenire nel tempo stesso l'anarchia,
                    l'ingiustizia, il danno de' cittadini, il disordine, i delitti che sotto tale
                    pretesto si vorranno commettere, e quel che è più di vegliare alla
                        <emph>intangibilità</emph> della Costituzione che protegge il diritto di
                    proprietà e di sicurezza, e non conferisce il potere giudiziario se non che ai
                    magistrati eletti dalla volontà generale. – Salute.</p>
         </div1>
         <div1 n="40. A Dionigi Strocchi (9 luglio 1798)">
            <opener>
               <salute>A DIONIGI STROCCHI – Faenza.</salute>
               <dateline>
                  <date>Milano 21 Messidoro Anno sesto<lb/>
                     <add resp="ed">9 Luglio
                        1798</add>.</date>
               </dateline>
            </opener>
            <p>Partii da Bologna dopo il terzo giorno che tu mi lasciasti. Attesi tue nuove;
                    convenne però conformarsi alla sorte de' tuoi più cari, che si domandano invano
                    scambievolmente tue lettere. Dopo quel viaggetto stetti meglio. Ma questo paese
                    mi fa tornar e la prima malinconia e la voglia di partire per non tornarmene
                    più. Guicciardi è all'<emph>Interno</emph>, Brunetti alla <emph>Polizia</emph>:
                    speranze al vento! Il Corpo Legislativo sta per restringere il numero de'
                    dipartimenti: ecco meno commissari e men probabilità per me. Pazienza! Io non
                    potrò dire: <foreign lang="lat">Auctius, atque Di melius fecere</foreign>; ma io
                    non avrò da rinfacciarmi nè perfidia, nè debolezza, nè intrigo. Le sventure
                    raffinano la virtù delle anime generose e tolgono alla giovanezza il mezzo di
                    formar sistema della sceleraggine e d'insanire con gl'infelici. Di rado
                    l'epulone crede all'affamato. Che se gli uomini furono ingiusti meco, perchè ho
                    da dolermi delle altrui colpe?</p>
            <p>La Corti sta bene. Monti ti saluta. La Teresina.... Veramente io sono in assoluta
                    necessità di partire. Per Dio! amare; tacere; discorrere sempre di un altro per
                    non annoiarla; lodarlo; piangere in segreto ed affettare giocondità. Siam troppo
                    innanzi. Doman l'altro corro a Modena a trovar mio fratello: di là a Bologna. E
                    poi? poi chi sa! Addio.</p>
            <closer>
               <signed>N. U. Foscolo.</signed>
            </closer>
         </div1>
         <div1 n="41. Alla Società del Teatro patriottico (14 agosto 1798)">
            <opener>
               <salute>Alla Società del Teatro patriottico – Milano.</salute>
               <dateline>
                  <date>Milano 27 Termidoro anno VI<lb/>
                     <add resp="ed">14 Agosto
                        1798</add>.</date>
               </dateline>
            </opener>
            <p>Cittadini – Mentr'io vi rendo grazie per avermi ascritto alla vostra
                    Società, sono obbligato di rinunziarvi attesa la mia partenza imminente che mi
                    toglie l'agio di consacrare tutto me stesso alla vostra utile istituzione. Ma
                    quantunque lontano, occuperò il mio poco ingegno per non essere affatto inutile
                    e alla Repubblica, che mi accolse fra' suoi cittadini, ed a voi che mi credeste
                    non indegno d'esservi socio.</p>
            <p>Appena avrò compiuto il <title>Timocrate</title> Tragedia di Libertà, ch'io da
                    molti mesi lavoro, mi farò un dovere di assoggettarlo alla apposita Commissione
                    del vostro Teatro, onde serva (se n'è meritevole) all'istruzione e al diletto
                    del popolo: o sia per lo meno un pegno della mia riconoscenza verso di voi, e
                    del mio attaccamento alla patria. – Salute e Fratellanza.</p>
            <closer>
               <signed>N. U. Foscolo.</signed>
            </closer>
         </div1>
         <div1 n="42. A Dionigi Strocchi (1798)">
            <opener>
               <salute>A DIONIGI STROCCHI – Faenza.</salute>
               <dateline>
                  <date>Bologna Venerdì <add resp="ed">1798</add>.</date>
               </dateline>
            </opener>
            <p>Mio caro Strocchi – Le mie lettere non ebbero mai tua risposta. Ciò
                    vaglia non a rimproverarti la tua poltroneria, ma a ricordarti che non mi sono
                    mai dimenticato di te.</p>
            <p>Mille disavventure mi hanno forzato a lasciare Milano e a cercare in Bologna
                    salute e tranquillità. Ad onta delle tue raccomandazioni e di quelle di Paradisi
                    non ho potuto ottener mai il minimo impiego: non ho potuto ottenerlo ad onta
                    della mia somma prudenza, con la quale ho tentato di compensare in questi ultimi
                    tempi gli errori di un anno addietro.</p>
            <p>Nè in questo paese la fortuna mi arride. Credeva che Bologna fosse, come prima,
                    amica delle lettere, e che io potessi, per mezzo di qualche stampatore,
                    provvedere alla <emph>necessità</emph>: — tutto vano.</p>
            <p>Vorrei pregarti di prestarmi otto zecchini: non ti prometto il termine della
                    restituzione perchè non vorrei che la mia trista fortuna mi facesse mancar di
                    parola. Certo io te li renderò alla prima strada che mi vedrò aperta. La tua
                    amicizia, e le estreme mie circostanze mi spingono a prevalermi delle tue
                    offerte. Bada però di non dimenticarti di questo affare. Non mi lagnerò se ti
                    riuscisse impossibile; e ti ringrazierò della tua risposta qualunque ella siasi,
                    purchè sia <emph>prestissima</emph>. Addio addio. L'amico tuo ecc.</p>
         </div1>
         <div1 n="43. Al cittadino L. Piana (2 novembre 1798)">
            <opener>
               <salute>Al Cittadino L. PIANA – Bologna.</salute>
               <dateline>
                  <date>Bologna 12 Brumale Anno VII<lb/>
                     <add resp="ed">2 Novembre
                        1798</add>.</date>
               </dateline>
            </opener>
            <p>Mediante le vostre autorevoli raccomandazioni io sono stato finalmente istallato
                    alla Sezione Criminale in qualità di Aiutante del Cancelliere e Secretario per
                    le lettere del Tribunale. Ve ne ringrazio caldamente, e tenterò di non rendermi
                    indegno dell'impiego che mi fu per vostro mezzo affidato.</p>
            <p>Dal cittadino Commissario del P. E. presso i Tribunali seppi che
                    all'Amministrazione dipartimentale si spetta di assegnarmi l'indennizzazione.
                    Bramerei che per vostro suggerimento l'Amministrazione stessa si compiacesse di
                    assegnarmi ciò che crederà più conveniente, e di farmi passare l'anticipazione
                    di un mese. Spero che mi sarà da voi, Cittadino, perdonata questa franchezza, e
                    che voi resterete sempre certo della mia gratitudine quando vogliate presentarmi
                    l'occasione di dimostrarvela.</p>
            <p>Salute e rispetto.</p>
         </div1>
         <div1 n="44. Al cittadino Polfranceschi (6 ottobre 1799)">
            <opener>
               <salute>Al cittadino POLFRANCESCHI.</salute>
               <dateline>
                  <date>Genova 14 Vendemmiese anno 8<hi rend="sup">o</hi>
                     <lb/>
                     <add resp="ed">6
                                Ottobre 1799</add>.</date>
               </dateline>
            </opener>
            <p>Dalla perpetua ricordanza ch'io ho sempre serbato di te devo desumere che tu non
                    ti sia dimenticato della nostra amicizia. Ed io aveva bisogno delle tue
                    rimembranze. La sicurezza ch'esiste un uomo dabbene mi ha confortato a soffrire
                    le malvagità degli uomini. La certezza di avere un amico più virtuoso di me, e
                    al pari di me sventurato, mi rende più fermo e tranquillo nelle tempeste della
                    vita.</p>
            <p>Torniamo dunque ad unirci, mio caro amico; io sarò degno di te perchè tu non mi
                    troverai diverso da quello di prima.</p>
            <p>Siano i primi momenti della nostra riunione consecrati a salvare gli ultimi
                    avanzi delle sostanze di un padre di famiglia spogliato dalla sua propria buona
                    fede e dalla rapacità degli <emph>intraprenditori</emph> francesi.</p>
            <p>Il cittadino Cagnola che ti porterà questa lettera è quell'infelice che tu
                    dovrai, per quanto ti sarà possibile, sottrarre alla estrema indigenza. Egli
                    merita la tua compassione ed il tuo soccorso perchè al sacro titolo della
                    povertà aggiunge quelli del patriotismo, e dell'onore.</p>
            <p>Dalle carte e dalla petizione ch'egli ha seco potrai conoscere tutto l'affare. I
                    tuoi consigli e la tua fama potranno giovargli.</p>
            <p>Ho creduto mio dovere di prevalermi dell'amicizia per porgerti l'occasione di
                    un'azione che sarà cara al tuo cuore.</p>
            <p>Se per altro i tuoi tentativi saranno inutili fammene cenno, ch'io lo indirizzerò
                    a Bascal: perchè egli si trova nella trista situazione di dovere sacrificare una
                    parte del suo credito per non perderlo tutto.</p>
            <p>Mille saluti a tua moglie.</p>
         </div1>
         <div1 n="45. Al cittadino Luigi Bossi (10 gennaio 1800)">
            <opener>
               <salute>Al cittadino LUIGI BOSSI – Genova.</salute>
               <dateline>
                  <date>
                     <foreign lang="fre">Au Quartier général de Nice, le 20 Nivose an. 8 de
                                la République Française une et indivisible</foreign>
                     <add resp="ed">10 Gennaio 1800</add>.</date>
               </dateline>
            </opener>
            <p>I pericoli del viaggio per terra, la scarsezza dei navigli per mare, la malattia
                    del <emph>paese</emph> che mi tenne più giorni a letto, e minacciò mortalmente
                    il mio povero fratello, e finalmente la mancanza di danaro mi trattennero mio
                    malgrado in questa sepoltura di viventi. Nel corso dell'ultima decade sono morte
                    quattrocento cinquanta sette persone, fra le quali più di sessanta padri di
                    famiglia, molti militari uffiziali, e moltissimi soldati.</p>
            <p>Ieri si credeva moribondo il generale Championnet, oggi lo si predica morto.
                    Alcuni colpi di cannone ce ne hanno fatto sospettare. Vero è ch'egli ss'era
                    ritirato malato ad Antibo, e che Sibilla ch'era andato a visitarlo lo trovò
                    senza sensi. Perchè non moriva quattro mesi prima!...</p>
            <p>Mio caro amico, puoi immaginarti la mia situazione. Nondimeno le difficoltà mi
                    rendono più ostinato, ed io sono deliberato di andarmene a Parigi, a costo di
                    mendicare di porta in porta la vita, e di lasciar le ossa tra via. Mi si
                    promette di farmi pagare alcuni mesi del mio passato servizio militare. Attendo
                    ancora otto giorni; avrò fatto il mio dovere con me stesso; lascerò il peso di
                    non avermi sovvenuto agli altri, e non porterò meco il peso della gratitudine.</p>
            <p>Frattanto conviene che tu mi assista, rinnovandomi il passaporto il di cui tempo
                    è spirato, oltre di che mi è divenuto sucido e logoro. Questo servizio mi sarà
                    di somma utilità, poichè a' militari non è permesso di passare Tolone.
                    D'altronde si sospetta che si voglia chiudere ogni comunicazione con Nizza per
                    timore del contagio. Aggiungi che io ho da gran tempo l'ordine uffiziale di
                    andarmene. Se dunque tu vuoi giovarmi, inviami prestamente il passaporto
                        <emph>visato</emph> dal Belville. Bada ch'io sia chiamato Greco; poichè agli
                    Italiani non si segnano i passaporti per l'interno. Consegna l'inclusa quanto
                    più prestamente potrai al cittadino Alexandrachi insistendo
                        <emph>diplomaticamente</emph> per una pronta e decisiva risposta. Lo
                    troverai sovente alle <emph>Vigne</emph>. Addio addio di tutto cuore, mille
                    saluti a' nostri amici, un bacio alla zia e alla nipote se non isdegnano e chi
                    lo dà e chi lo manda. Addio.</p>
         </div1>
         <div1 n="46. Al cittadino Luigi Bossi (26 gennaio 1800)">
            <opener>
               <salute>Al cittadino LUIGI BOSSI – Genova.</salute>
               <dateline>
                  <date>Nizza 6 Piovoso Anno VIII<lb/>
                     <add resp="ed">26 Gennaio
                        1800</add>.</date>
               </dateline>
            </opener>
            <p>Eccoti due vittime della rivoluzione che cercano di salvarsi dalla fame, dalla
                    morte e molto più dalla inospitalità e dal disprezzo, unico ricompensa che
                    gl'Italiani ricevono sul territorio francese. Io non ho per i miei concittadini
                    infelici che la consolazione delle lagrime, e l'amore de' miei amici, i quali
                    tenteranno certamente di rendere meno amare le sventure de' miei giorni presenti
                    sollevando dalle disgrazie quegli che m'appartengono. Accogli dunque, mio caro
                    amico, le mie obbligazioni. Voglia la fortuna che tornando noi alla nostra
                    patria io possa ringraziarti, non solo per il mio proprio interesse, ma per la
                    benevolenza che tu hai nelle comuni miserie mostrato verso tutti gl'Italiani.</p>
            <p>Ti sarà facile di ottenere per questi due un alloggio, quantunque non siano
                    Cisalpini. Che non manchi ad essi un tetto dove possano almeno ricoverarsi nel
                    rigore della stagione e della fortuna! Addio.</p>
            <p>Addio, addio. Ti raccomando di nuovo questi due. Non so a quali maggiori calamità
                    io sia destinato: ma sarò sempre confortato dalla memoria de' pochi uomini
                    benefici ch'io ho lasciato sui confini della mia patria a conforto de'
                    sciagurati. Addio addio.</p>
         </div1>
         <div1 n="47. Al cittadino Molfino (febbraio 1800)">
            <opener>
               <salute>Al cittadino MOLFINO il giovine – Nizza.</salute>
               <dateline>
                  <date>
                     <add resp="ed">Nizza Febbraio 1800</add>.</date>
               </dateline>
            </opener>
            <p>Mio caro Molfino – Appena ti ho lasciato, la febbre che mi minacciava
                    mi prostrò a letto e per quella notte mi tolse le forze e la ragione. Il giorno
                    seguente il male si spiegò infiammatorio; mi feci trarre sangue, e sarei
                    prontamente guarito se i miei ospiti, che sospettavano in me la malattia
                    epidemica, non mi avessero fatto trasportare di città in campagna, e di
                    campagna, per la stessa ragione, in città, facendomi girare per tutto un giorno,
                    mandato e cacciato consecutivamente da uno ad altro alloggio. Finalmente eccomi
                    allo <emph>Scudo di Francia</emph>; non ho più febbre, e un solo tumore
                    nell'orecchio mi obbliga al letto.</p>
            <p>Questo accidente mi ha costato l'avanzo de' miei denari. Attualmente ne ho
                    estremo bisogno, e non ho speranza di averne che quando, fra una o due
                    settimane, mi sarà saldato un altro mese delle mie paghe arretrate.</p>
            <p>Se dunque tu potessi prestarmi fino a questo tempo una trentina di lire, io mi
                    trarrei d'impaccio e da' miei debiti, e da' miei bisogni. Mi prevalgo adesso più
                    che altra volta della tua amicizia, perchè sono nella certezza di poterti in
                    breve rimborsare.</p>
            <p>La risposta l'attende il latore, che è un amico di mia confidenza. Il tempo, il
                    luogo, e molto più la situazione in cui mi ritrovo la esigono presta e precisa.
                    Se puoi vienmi a trovare. Mi servo di altra mano perchè non mi regge la testa.
                    Addio.</p>
            <closer>
               <signed>Il tuo Foscolo.</signed>
            </closer>
         </div1>
         <div1 n="48. Al cittadino Luigi Bossi (25 febbraio 1800)">
            <opener>
               <salute>Al cittadino LUIGI BOSSI – Genova.</salute>
               <dateline>
                  <date>
                     <add resp="ed">Nizza</add> 6 Ventoso anno 8<lb/>
                     <add resp="ed">25
                                Febbraio 1800</add>.</date>
               </dateline>
            </opener>
            <p>Eccoti, mio buon amico, un'altra lettera del tuo povero Foscolo, che ti scrive
                    dal letto. Ad onta della mia frugalità conveniente ai tempi ed al clima, io
                    credo di essere preso dalla epidemia. Tutti i miei amici sono partiti chi per
                    Genova chi per Francia, ed io rimango destituto d'ogni umano soccorso. Partito
                    il Quartier-Generale non ho più le razioni, nè so come mantenere un fiato di
                    vita che ancora mi avanza. Non m'è stato possibile di far segnare il mio
                    passaporto per l'interno. Mi volevano costringere di seguire tutti i miei
                    concittadini a Dijon; e senza la malattia che frenò le persecuzioni io sarei
                    stato costretto a un lunghissimo viaggio senza un soldo, senza salute e per?...
                    per rodere privo di libertà un tozzo di pane di soldato. Il mio povero fratello
                    ad onta di tutto è partito. Che farò intanto? Non so se v'è da sperare soccorso
                    da Genova. Ho scritto a Franceschi, che mi si annunzia impiegato, ma a dir
                    vero.... spero pochissimo. Rispondimi. Dammi qualche consiglio. Se la tua
                    lettera mi troverà vivo io avrò nuova materia di gratitudine. La tua lettera a
                    Monge l'ho mandata da un mese. Addio, mio caro. Saluta la Sopransi; e consegnale
                    la inclusa. Ti raccomando il portatore; egli è un Veneziano che tu conosci
                    meglio di me. Ma egli è un infelice, e questo è per me il titolo più sacro del
                    mondo: — massime nello stato in cui mi sono. Addio. — Che la
                    Fortuna t'aiuti. — Addio.</p>
         </div1>
         <div1 n="49. Al cittadino Luigi Bossi (marzo 1800)">
            <opener>
               <salute>Al cittadino LUIGI BOSSI – Genova.</salute>
               <dateline>
                  <date>
                     <add resp="ed">Genova Marzo (?) 1800</add> Mezzogiorno.</date>
               </dateline>
            </opener>
            <p>Ho bisogno di dodici lire per trarmi d'impaccio d'alcuni piccoli debiti che ho
                    contratto nella mia malattia. Non t'avrei incomodato se avessi trovato
                    qualcheduno de' miei amici. Ma il tempo stringe, io sono nel dovere di trovarmi
                    fuori poco dopo il mezzogiorno, e non vedo niuno di quelli che potrebbero
                    rendermi questo servigio. Attendo risposta presta e precisa. In quanto alla
                    restituzione, vi sono attualmente nella posta militare cinquanta lire di mia
                    ragione inviate da Nizza, ch'io non posso riscuotere per non esservi, non so
                    perchè, unita la lettera che le accompagnava. Conviene ch'io disbrogli questo
                    malinteso alla posta militare della direzione dove è certo per la prima volta
                    consegnato. Trattanto io sono senza un soldo. La malattia ha sconvolto tutti i
                    miei calcoli economici. La paga si attende prestamente; ma ella sarà tarda.
                    — Addio.</p>
            <closer>
               <signed>Il tuo Foscolo.</signed>
            </closer>
         </div1>
         <div1 n="50 Al cittadino Sicuro (marzo 1800)">
            <opener>
               <salute>Al cittadino SICURO, Capitano del Genio – Finale.</salute>
               <dateline>
                  <date>
                     <add resp="ed">Genova Marzo (?) 1800</add>.</date>
               </dateline>
            </opener>
            <p>Buon giorno mio buon amico. Le burrasche della mia vita sono per un poco cessate.
                    Fantuzzi e Franceschi avevano pensato per me: io sono partito due giorni prima
                    che mi giungessero le lettere e i danari inviatimi. Il Generale in Capo mi ha
                    nominato Capitano Aggiunto allo Stato Maggiore, e attaccato alla Seconda
                    Divisione per la corrispondenza. Fra due giorni mi pagheranno
                    <emph>Messidor</emph>, e presto tutto l'anno settimo.</p>
            <p>Ma io ho tratto più profitto dalle mie disavventure che dalla presente fortuna.
                    Esse mi hanno fatto divenire l'amico degl'infelici; ed io lo sarò eternamente.</p>
            <p>Ti scrivo come posso per trarti di sollecitudine sul misero stato in cui mi
                    lasciasti. Addio mio benefattore. Vivi felice. Saluti a Chappe. Addio.</p>
            <closer>
               <signed>Ugo.</signed>
            </closer>
            <ps>
               <p>L'indirizzo della lettera <foreign lang="fre">Au Citoy. Hugues Foscolo
                            – Capitaine de Correspondence – à la Seconde
                            Division aile droite</foreign>.</p>
            </ps>
         </div1>
         <div1 n="51. Al capitano del Genio C. Sicuro De Sylla (10 giugno 1798)">
            <opener>
               <salute>Al capitano del Genio C. SICURO·DE SYLLA.</salute>
               <dateline>
                  <date>La Pietra 21 Pratile a. 8<lb/>
                     <add resp="ed">10 Giugno
                        1800</add>.</date>
               </dateline>
            </opener>
            <p>Dopo la morte di Fantuzzi ammazzato nella sortita de' 12 fiorile, io sono rimasto
                    alla 4<hi rend="sup">a</hi> divisione come capitano aggiunto allo Stato Maggiore
                    del generale Gazan. Fantuzzi il giovane è aggiunto al generale Spital comandante
                    di una brigata.</p>
            <p>Eccomi soldato, mio caro e rispettabile amico; sono stato ferito di un colpo di
                    spada presso il ginocchio, non sono affatto guarito, ma pochi giorni di riposo e
                    di cura mi ristabiliranno pienamente.</p>
            <p>Che fai tu frattanto? ho chiesto di te a Finale nell'antico tuo alloggio, ma non
                    ne ho saputo novella. Incerto del mio destino, vorrei baciarti, e abbracciarti,
                    e ringraziarti della tua vera, schietta, benefica amicizia, o almeno, se ciò mi
                    è conteso, sapere se tu vivi e domandarti tue nuove.</p>
            <p>Suchet è di là da Albizzola; Savona è bloccata.</p>
            <p>Di Bonaparte si narra miracoli; tu saprai qualche cosa di più preciso.</p>
            <p>Scrivimi dunque. — Eccoti l'indirizzo:</p>
            <space type="stacco-narrativo"/>
            <p>
               <foreign lang="fre" rend="align:center">Au Citoyen Hugues Foscolo</foreign>
            </p>
            <space type="stacco-narrativo"/>
            <p>
               <foreign lang="fre">Cap.n adjoint à l'État-Major de la 4<hi rend="sup">e</hi>
                        division sous les ordres du général Gazan – Service Militaire
                        – à La Pietra</foreign> – <foreign lang="lat">vel ubi
                        ibi</foreign>.</p>
            <space type="stacco-narrativo"/>
            <p>Non sappiamo ancora la nostra destinazione. Il tuo amico</p>
            <closer>
               <signed>Foscolo.</signed>
            </closer>
         </div1>
         <div1 n="52. Alla Commissione governativa (9 luglio 1800)">
            <opener>
               <salute>Alla Commissione governativa – Milano.</salute>
               <dateline>
                  <date>Milano lì 20 Messidoro anno 8<hi rend="sup">o</hi>
                     <lb/>
                     <add resp="ed">9 Luglio 1800</add>.</date>
               </dateline>
            </opener>
            <p>Cittadini – Vi domando il brevetto di capitano nel secondo reggimento
                    di Usseri, aggiunto agli aiutanti generali. Lo stato di servizio qui annesso vi
                    proverà, spero, ch' io prima di domandare questo grado, me lo sono meritato.</p>
            <p>Salute e rispetto.</p>
            <closer>
               <signed>Foscolo.</signed>
            </closer>
         </div1>
         <div1 n="53. Al Comitato di Polizia del Dipartimento del Reno (17 settembre 1800)">
            <opener>
               <salute>Al Comitato di Polizia del Dipartimento del Reno – Bologna.</salute>
               <dateline>
                  <date>
                     <add resp="ed">Bologna</add> 30 Fruttidoro an. 8<hi rend="sup">o</hi>
                     <add resp="ed">17 Settembre 1800</add>.</date>
               </dateline>
            </opener>
            <p>La sentenza del Vigorelli è pronunziata, e l'esecuzione precederà la mia lettera.</p>
            <p>Oggi partiamo alla volta di Reggio, forse per rimanerci. Io credo prossima una
                    battaglia, o il sacrificio consumato. Raccomando a tutto il Comitato i miei
                    creditori e la mia povertà. Includo una lettera per il Cittadino Ferratini,
                    Amministratore, oltre il mio affare contiene cose interessanti <emph>tutti
                    noi</emph>. Giacchè ci siamo, stiamoci.</p>
            <p>Salute Repubblicana.</p>
            <closer>
               <signed>Foscolo.</signed>
            </closer>
            <ps>
               <p>P. S. – Il comandante della Piazza si cangia; è un bravo e buon
                        militare ed <emph>amico intrinseco</emph> del Vigorelli ch'io ho
                            <emph>raccomandato</emph> come vedrete.</p>
            </ps>
         </div1>
         <div1 n="54. All'Amministrazione del Dipartimento del Reno (17 settembre 1800)">
            <opener>
               <salute>All'Amministrazione del Dipartimento del Reno – Bologna.</salute>
               <dateline>
                  <date>
                     <add resp="ed">Bologna 17 (?) Settembre 1800</add>.</date>
               </dateline>
            </opener>
            <p>Cittadini – Prima dell'invasione austriaca io era Secretario della
                    commissione Criminale del Reno.</p>
            <p>Unitomi alla Guardia Nazionale feci la spedizione di Cento. Ferito leggermente,
                    mi ritirai in campagna dove fui preso dagli Insorgenti di Bazzano e condotto
                    nelle prigioni di Modena.</p>
            <p>L'entrata di Magdonald mi liberò.</p>
            <p>In tutto questo tempo non ho ricevuto alcuna indennizzazione che mi si dovea per
                    i due mesi di Fiorile e Pratile A. 8. L'ho dimandata alla Amministrazione di
                    quel tempo, mi fu accordata, promessa, ma non attesa, a cagione di preteso vuoto
                    di cassa.</p>
            <p>L'invasione era imminente, ed ho seguito l'Armata senza la domandata
                    indennizzazione.</p>
            <p>Ricorro adunque a Voi per poterla ottenere. In breve devo partire per la mia
                    Divisione. Le mie circostanze sono infelici come quelle di tutti i soldati non
                    pagati. La mia domanda è giusta, la somma tenue e appena ascendente a duecento
                    lire. Vi prego di una sollecita deliberazione. Salute e Rispetto.</p>
            <closer>
               <signed>Foscolo.</signed>
            </closer>
         </div1>
         <div1 n="55. All'Ispettore generale della guerra (1 ottobre 1800)">
            <opener>
               <salute>All'Ispettore generale della guerra – Milano.</salute>
               <dateline>
                  <date>Milano li 9 Vendemmiatore anno 9<hi rend="sup">o</hi>
                     <lb/>
                     <add resp="ed">1<hi rend="sup">o</hi> Ottobre 1800</add>.</date>
               </dateline>
            </opener>
            <p>Il generale di Divisione Pino m'inviò per la posta con dispacci per la
                    Commissione governativa e per il Generale in capo. Mi ha dato un ordine di
                    vettura. Dall'acclusa <emph>marcia</emph> apparirà che non si è voluto sempre
                    somministrarmele.</p>
            <p>Io, responsabile del servigio, ho pagato le poste del mio; ve ne compiego le
                    ricevute.</p>
            <p>Non domando il rimborso di queste spese: sarò rimborsato dal Generale che mi ha
                    autorizzato di farle.</p>
            <p>Domando soltainto come devo eseguire l'ordine qui incluso dello Stato-Maggiore,
                    della di cui pressante esecuzione mi si rende responsabile. Non si danno
                    vetture; denari non ne ho. Dietro l'ordine del giorno del Generale in capo che
                    proibisce di fornire vetture di qualunque genere, tutti gli uffiziali che
                    viaggiano per missione ricevono preventivamente il danaro per le spese postali.</p>
            <p>Piacciavi dunque di farmi contare la somma conveniente al mio viaggio. Che se
                    voi, Cittadino Ispettore, giudicaste diversamente, abbiate la bontà di
                    rispondere alla mia domanda onde io possa presso il Capo dello Stato Maggiore
                    generale scaricarmi di ogni responsabilità.</p>
            <p>Salute e rispetto.</p>
            <closer>
               <signed>Foscolo.</signed>
            </closer>
         </div1>
         <div1 n="56. All'Estensore del Monitore Bolognese (ante 7 ottobre 1800)">
            <opener>
               <salute>All'Estensore del <title>Monitore Bolognese</title> – Bologna.</salute>
               <dateline>
                  <date>
                     <add resp="ed">ante 7 Ottobre 1800</add>.</date>
               </dateline>
            </opener>
            <p>Piacciavi, Cittadino, d'inserire nel vostro Giornale la qui annessa lettera.
                    Salute.</p>
            <p>Risposta <emph>provvisoria</emph> all'articolo 79 della Gazzetta intitolata
                        <title>Notizie politiche</title>.</p>
            <p>Il dovere di militare e di repubblicano m'obbliga a dirvi: che il vostro
                    corrispondente di Rimini è calunniatore, voi imprudente e villano; tutti e due
                    nemici della pubblica causa.</p>
            <p>Il generale Pino non ha requisito le sostanze del dipartimento del Rubicone. Per
                    ordine del luogotenente generale Dupont, mise in esecuzione la legge degli otto
                    denari: il prodotto fu versato nella Cassa francese.</p>
            <p>Le altre tasse servirono per il pagamento della Divisione e per le spese civili
                    dipartimentali. La truppa fu, in mancanza di pagatore, pagata dalla
                    Amministrazione e dalle respettive Municipalità. Il Generale non si è mischiato
                    in alcuna sorte di contabilità.</p>
            <p>Egli solo non ha voluto esigere i suoi appuntamenti.</p>
            <p>Il soprappiù della somma riscossa fu depositata nelle mani del Commissario del
                    Governo e dell'Amministrazione.</p>
            <p>Come osate asserire che <emph>da Rimini solo furono requisiti e portati via
                        trenta cavalli</emph>, se da tutta la Romagna se ne trassero appena
                    quarantatrè, pel treno dell'artiglieria venuta da Milano senza altri cavalli
                    tranne quelli dell'impresa de' trasporti?</p>
            <p>Frattanto che la Amministrazione di Forlì e le Municipalità di tutto quel
                    Dipartimento si faranno un dovere di smentire queste calunnie, io vi citerò ai
                    Tribunali perchè voi, svelando l'autore della lettera, siate punito dei sarcasmi
                    lanciati contro i militari, e delle accuse colle quali disseminate lo scandalo
                    fra que' pochi Italiani che consacrano i loro giorni e il loro sangue per
                    portare un raggio almeno d'indipendenza alla infelice lor patria. Salute.</p>
            <closer>
               <signed>Foscolo.</signed>
            </closer>
         </div1>
         <div1 n="57. Al cittadino Aldobrando Paolini (8 novembre 1800)">
            <opener>
               <salute>Al cittadino ALDOBRANDO PAOLINI<lb/>Presidente della Municipalità
                        – Pistoia.</salute>
               <dateline>
                  <date>
                     <add resp="ed">Firenze</add> 17 Brumaio an. 9<lb/>
                     <add resp="ed">8
                                Novembre 1800</add>.</date>
               </dateline>
            </opener>
            <p>Io vi sarò importuno, ma io sono talmente importunato da farmi maladire
                    certamente da voi; ma da scrivervi nuovamente. L' agente Pallavicini m'è sempre
                    a' piedi perchè la Municipalità di Pistoia si compiaccia almeno di esaminare:</p>
            <space type="stacco-narrativo"/>
            <p>1<hi rend="sup">o</hi> L'entrata della famiglia, la quale è la metà appena
                    dell'intera tassa.</p>
            <p>2<hi rend="sup">o</hi> L'ingiustizia di tassare per cinque mila chi non ne ha che
                    due mila di reddito annuo.</p>
            <p>3<hi rend="sup">o</hi> L'impossibilità quindi di pagare.</p>
            <p>4<hi rend="sup">o</hi> La riduzione della tassa totale prodotta dal generale Pino
                    sino alla metà.</p>
            <p>5<hi rend="sup">o</hi> I crediti della famiglia tassata verso la Comune.</p>
            <space type="stacco-narrativo"/>
            <p>
               <foreign lang="lat">Pereat mundus, et fiat jus</foreign>. – Ma quando
                    queste asserzioni fossero vere, davvero che vi sarebbe alcun che a ridire. Del
                    resto io non fo che pregarvi. Mi avranno forse ingannato. Vi si pregherebbe di
                    sospendere almeno per adesso le esecuzioni militari. Vogliate darmi una qualche
                    risposta; rimettendomi in voi sempre, che sarete per me in tutti gli affari
                        <emph>Tu Duca, tu Signore e tu Maestro</emph>. Malato, io vi scrivo dal
                    letto. Addio addio.</p>
            <closer>
               <signed>Foscolo.</signed>
            </closer>
         </div1>
         <div1 n="58. Al cittadino Polfranceschi (22 novembre 1800)">
            <opener>
               <salute>Al cittadino POLFRANCESCHI<lb/>Ispettore generale della guerra
                        – Milano.</salute>
               <dateline>
                  <date>Milano 1<hi rend="sup">o</hi> Frimale anno 9 <add resp="ed">22
                                Novembre 1800</add>.</date>
               </dateline>
            </opener>
            <p>Io vengo da Siena in posta a cavallo con delle lettere pressantissime pel
                    Generale in capo del luogotenente generale Dupont, e dei generali Pino e
                    Miollis.</p>
            <p>Concernenti queste lettere la domanda se si deva o no eseguire un movimento
                    militare, io ho l'ordine espresso di portare le risposte con pari celerità.</p>
            <p>Arrivato in questo momento a Milano da Siena, non trovo il Generale in capo.
                    — Conviene in conseguenza ch'io vada a Brescia o in qualunque altro
                    luogo si trovi il quartiere generale dell'Armata.</p>
            <p>Ma essendomisi esauriti i mezzi pecuniari datimi dal generale Pino per venire da
                    Siena a Milano, così io ricorro a voi, Cittadino Ispettore, domandandovi la
                    somma conveniente ad andare presso il Generale in capo ed a tornare in seguito a
                    Siena.</p>
            <p>Le poste sono da quaranta tre in circa. La legge e la necessità accordano ad ogni
                    ufficiale che viaggia in posta per missione lire dieci e mezzo di Francia. Vi
                    domando in conseguenza lire di Francia quattrocento cinquant'otto e quindici,
                    delle quali io ne renderò conto al generale Pino o a qualunque altro mi si
                    ordinasse tosto avrò compita la mia missione, della quale mi si è reso
                    responsabile.</p>
            <p>Salute e rispetto.</p>
            <closer>
               <signed>Foscolo.</signed>
            </closer>
         </div1>
         <div1 n="59. Agli Editori della Gazzetta universale (2 gennaio 1801)">
            <opener>
               <salute>Agli Editori della Gazzetta universale – Firenze.</salute>
               <dateline>
                  <date>Firenze 2 Gennaio 1801.</date>
               </dateline>
            </opener>
            <p>Avendo voi per l'interesse degli Stampatori annunziata un'opera apposta a
                        <title>Jacopo Ortis morto</title>, piacciavi, per amore della verità,
                    d'inserirvi il seguente rifiuto.</p>
            <p>Corrono delle ultime lettere di Jacopo Ortis tre edizioni: la più antica in due
                    tometti fu impressa in Bologna; l'altra ultimamente a Torino; la terza in un
                    solo volume non ha data di stampatore.</p>
            <p>Perchè oltre il nome dell'Ortis vi si è posto in fronte il mio ritratto, quasi io
                    fossi l'editore, e l'inventore di que' vituperj, io dichiaro solennemente queste
                    edizioni apocrife tutte, e adulterate dalla viltà e dalla fame.</p>
            <p>Vero è, che io erede de' libri dell'Ortis, e depositario delle lettere da lui
                    scrittemi nei giorni ne' quali la sua trista filosofia, le sue passioni, e più
                    di tutto la sua indole lo trassero ad ammazzarsi, ne impresi l'edizione non solo
                    per confortare il mio esilio, e per far vivere (per quanto in me stava) il nome
                    del mio solo amico; ma perchè le sue disavventure, le sue virtù, la sua morte
                    deliberata, e l'apologia ch'egli fa del suicidio fossero di consolazione, e di
                    esempio agl'infelici.</p>
            <p>Se non che più fieri casi m'interruppero quest'edizione abbandonata a uno
                    Stampatore, il quale reputandola romanzo la fè continuare da un prezzolato, che
                    convertì le lettere calde, originali, Italiane dell'Ortis in un centone di
                    follie romanzesche, di frasi sdolcinate e di annotazioni vigliacche.</p>
            <p>Da questa vennero tutte le altre edizioni, guaste per altro diversamente, poichè
                    dovendo spiacere gli alti sensi dell'Ortis a tutti gli usurpatori d'Italia da
                    lui profondamente aborriti, quei villani editori monomettevano anche ciò che
                    spettava al suo vero Autore per palpare i diversi Governi dove l'opera si
                    stampava.</p>
            <p>Tacerò di una versione francese stampata dagli <emph>Alains</emph> a Parigi, e
                    pubblicata da pochi giorni a Milano. Tutto è al solito <foreign lang="fre">refondu, corrigé, et augmenté</foreign>.</p>
            <p>Onde fino a che mi concedano i tempi di riprendere la stampa dell'autografo delle
                        <title>Ultime lettere di Jacopo Ortis</title> io protesto apocrife e
                    contaminate in ogni loro parte tutte quelle che saranno anteriori al 1801, e che
                    non avranno in fronte questo rifiuto.</p>
         </div1>
         <div1 n="60. Di Eleonora Nencini e Isabella Roncioni (9 gennaio 1801)">
            <opener>
               <byline>Di ELEONORA NENCINI e ISABELLA RONCIONI.</byline>
               <dateline>
                  <date>
                     <add resp="ed">Firenze</add> 9 Gennaio 1801.</date>
               </dateline>
            </opener>
            <p>Amico – La sensibilità del mio cuore a pro di ogni infelice mi forzò ad
                    aver compassione di voi, credei che le vostre sventure esigessero quella pietà
                    troppo naturale all'anima mia; vi promisi discretezza, assistenza, equità,
                    silenzio; osereste voi dubitarne? son io da voi creduta così crudele? Ah! amico,
                    conoscete meglio il mio carattere, e giudicate in miglior forma di me; io sono
                    una donna disgraziata, ma la virtù fu sempre mia guida: la mia infelicità è così
                    grande, che mi rende mie proprie le sventure altrui; vivete pur tranquillo sopra
                    la mia onestà, e crediate che morirò prima di svelare ciò che voi affidaste alla
                    mia amicizia.</p>
            <p>La mia cara amica non è meno infelice di voi. Ella ha troppo buon senso per non
                    distinguere le sue disgrazie, ma il suo cuore è troppo virtuoso per soffrirle a
                    costo di qualunque sforzo superiore all'età sua, alla sua situazione; questa
                    amabile ragazza è dotata di mille qualità, capaci di felicitare un mortale, ma
                    sarebbe forse Foscolo così indiscreto di accrescerle i mali? Ella si dice
                    sposa.... e di un uomo (azzardo dirlo) agli occhi suoi noioso: e, come cangiare
                    in un momento lo stato di questa cara amica? Ah! mio barbaro destino, perchè non
                    posso io addolcire le pene di ambedue, col sacrifizio del mio sangue? La mia
                    morte allora renderebbe felici due amici a me cari egualmente; solo il mio
                    marito sentirebbe qualche dispiacere, ma quest'idea poco mi tormenterebbe,
                    quando la moral certezza di rendervi contenti potesse nelle ore estreme
                    consolarmi.</p>
            <p>Qual amica fedele riferii alla cara vostra i vostri sentimenti, con quella
                    delicatezza che conveniva ad essa, e a me: non mostrò sdegno per voi, ma
                    compassione; dissemi, che il suo stato esigeva da voi rispetto e pietà; il di
                    lei padre, già legato da una parola di onore, non poteval distogliere di
                    eseguirla senza dei forti motivi; che se il Cielo la rendesse arbitra di sua
                    sorte, forse voi sareste il preferito: ma ciò è un sogno, contentatevi della sua
                    amicizia, che essa vi promette per mia bocca, non accrescete per carità le sue
                    pene, nè rendete più infelice una tenera fanciulla, che merita la maggior
                    felicità. Amico, perchè vediate quanto bramo la vostra pace, farò che essa
                    scriva in questo foglio i suoi sentimenti, onde possiate conoscere quanto
                    interesse prenda il mio cuore per voi, e per l'amica vostra e mia; se Domenica
                    volete, verrò <emph>Lung'Arno</emph>, e discorreremo di tutto quello che il
                    vostro cuore desidera; io sono intanto la vostra amica vera</p>
            <p>E. N.</p>
            <space type="stacco-narrativo"/>
            <p>La vostra delicatezza, la vostra onestà mi costringono a cedere alle premure
                    della vostra e mia amica, per l'aggiunta di queste poche righe alla sua lettera.
                    – Siate persuaso che non siete <emph>solo infelice</emph>.... Vi prego
                    di voler rispettare le circostanze.... Vi assicuro di una vera stima ed
                    amicizia: questi due sentimenti più durevoli <emph>d'ogni altro</emph>....
                    saranno incancellabili nel cuore della Vostra</p>
            <closer>
               <signed>(senza firma).</signed>
            </closer>
         </div1>
         <div1 n="61. A Eleonora Nencini (1801)">
            <opener>
               <salute>A ELEONORA NENCINI – Firenze.</salute>
               <dateline>
                  <date>
                     <add resp="ed">Firenze 1801</add> Ore 5.</date>
               </dateline>
            </opener>
            <p>Io parto, mia cara, con l'amarezza nel cuore, e col presentimento di non
                    rivedervi mai più. — Spero che quella divina fanciulla non sarà
                    sdegnata con me, e che la sua compassione accompagnerà questo infelice nelle
                    fiere disavventure che forse lo aspettano. E che mai potrà placare i miei mali
                    ne' paesi dove non potrò nè vederla nè udirla? Unica mia occupazione sarà di
                    piangerla sempre.... giacchè l'ho perduta senza speranza.</p>
            <p>Ma se anche io tornassi in Firenze, oserò io più vederla? No, no! ch'io mora nel
                    mio dolore, innanzi che io le sia cagione di una lagrima sola. — Sono
                    stato pure imprudente a confessarti la mia passione, e a dirti.... O mia buona
                    amica! ti scongiuro con le lagrime agli occhi del più alto secreto. Abbi pietà
                    della mia gioventù, delle mie sciagure e di questo mio povero cuore. Taci, se
                    credi meglio, taci tutto; non isvelare una sola parola nemmeno a lei.
                    —</p>
            <p>Sono pure un ragazzo! e non ho osato io stesso ier sera?... ed ella?... Oh! a
                    questa idea io sento tutto, tutto quello ch'io perdo abbandonandola.</p>
            <p>Ella è sposa.... — e se pure nol fosse, io non oserei mai offrir la mia
                    mano ad una donna più ricca di me. La delicatezza in ciò supererebbe l'amore
                    — ma non per altro che per gettarmi più presto nel sepolcro.</p>
            <p>Addio, addio: perdonami. Ardi per carità tutte le mie lettere. Scrivimi. Fidati
                    affatto nel <emph>Niccolini</emph>; consegnagli le risposte: presto.</p>
            <p>Salutami mille volte quella divina fanciulla. Pregala di abbracciare il mio
                        <emph>Cecchino</emph>, di baciarlo mille volte, e di asciugargli le lagrime
                    che solo forse sparge su le mie memorie.</p>
            <p>Domenica t'aspetto <emph>Lung'Arno</emph>. Se io sarò a Firenze, vi andrò.</p>
            <p>Scrivo pur male! Addio. — Ch'ella si fosse sdegnata? — No,
                    no. Tu mi dicesti ch'ella mi compiangeva, e che....</p>
            <p>Addio, addio. Perdonami. Non ti scordare di me. Io sono infelice, veramente
                    infelice; non la vedrò più forse.</p>
            <p>Quante cose vorrei dirti! Sono.... Lasciami. — Fra mezz'ora si parte.
                    Domani, chi sa dove...!</p>
            <closer>
               <signed>Il tuo amico.</signed>
            </closer>
            <ps>
               <p>P. S. Vorrei scrivere qualche cosa ancora. — Oh! se tu mi stessi
                        qui, qui, dentro questo cuore creato all'afflizione.... il mio nome non ti
                        uscirebbe di bocca senza compiangermi.</p>
               <p>Silenzio!</p>
               <p>Non v'ha riparo. Io devo lasciarla. Ma fossi almeno certo.... Oh, come la
                        beatitudine di essere amato raddolcisce qualunque dolore!</p>
            </ps>
         </div1>
         <div1 n="62. A Isabella Roncioni (1801)">
            <opener>
               <salute>A ISABELLA RONCIONI – Firenze.</salute>
               <dateline>
                  <date>
                     <add resp="ed">Firenze 1801</add>.</date>
               </dateline>
            </opener>
            <p>Il mio dovere, il mio onore, e più di tutto il mio destino mi comandano di
                    partire. Tornerò forse; — se i mali e la morte non m'allontaneranno
                    per sempre da questo sacro paese, io verrò a respirare l'aria che tu respiri, ed
                    a lasciare le mie ossa alla terra ove sei nata.</p>
            <p>M'era proposto di non più scriverti, e di non più vederti. Ma.... — io
                    non ti vedrò, no. Soffri soltanto queste due ultime righe che io bagno delle più
                    calde lagrime. Fammi avere in qualunque tempo, in qualunque luogo il tuo
                    ritratto. Se un sentimento di amicizia e di compassione ti parlano per questo
                    sventurato.... non mi negare il piacere che compenserebbe tutti i miei dolori.
                    Quel giovine felice che ti ama te lo consentirà egli medesimo. Egli è riamato, e
                    piange. Da ciò potrà egli argomentare quanto io sono più infelice di lui, che
                    potrà vederti ed udirti, e dividere teco il suo pianto; mentre io nelle
                    fantastiche ore del mio cordoglio e delle mie passioni, annoiato di tutto il
                    mondo, diffidente di tutti, malinconico, ramingo, con un piè sulla fossa, mi
                    conforterò sempre baciando dì e notte la tua sacra immagine; e tu da lontano mi
                    darai costanza per sopportare ancora questa mia vita. Morendo, io ti volgerò le
                    ultime occhiate; io ti raccomanderò il mio estremo sospiro, io ti porterò con me
                    nella mia sepoltura, con me.... attaccata al mio petto.... —</p>
            <p>Oimè! io credeva d'essere più forte di quello ch'io sono.</p>
            <p>— Per carità non mi negare questo conforto. Consegnalo al
                        <emph>Niccolini</emph>. L'amicizia troverà tutti i mezzi....</p>
            <p>S'io morirò, egli lo custodirà come cara e preziosa memoria della tua bellezza e
                    delle tue virtù. Egli piangerà sempre l'ultimo, infelice, eterno amore del suo
                    povero amico.</p>
            <p>Addio, addio. Non posso più.</p>
            <p>Baciami <emph>Cecchino</emph>. Io te lo scrivo piangendo come un ragazzo.</p>
            <p>Addio. Risovvengati qualche volta di me.</p>
            <p>T'amo, e t'amerò sempre; e sarò sempre infelice. Addio.</p>
            <closer>
               <signed>Il tuo amico UGO.</signed>
            </closer>
         </div1>
         <div1 n="63. A Sebastiano Ciampi (febbraio 1801?)">
            <opener>
               <salute>A SEBASTIANO CIAMPI – Firenze.</salute>
               <dateline>
                  <date>Firenze Domenica sera <add resp="ed">Febbraio 1801?</add>.</date>
               </dateline>
            </opener>
            <p>Fui un mese addietro forzato ad abbandonare d'improvviso la Toscana, nè mi fu
                    dato vedervi passando di Firenze. Nè da tre giorni ch'io vi sono ritornato la
                    fortuna mi ha ancora concesso di incontrarvi. E perchè parto domani per Siena,
                    bramerei di sapere se il Capelli vi ha mandato il mio Opuscolo intorno il
                        <emph>Monti</emph>. Con questo mezzo v'impegnerò forse a lasciarvi vedere, o
                    ad avere una vostra riga. Io sarò prima di mezzogiorno a casa Corsi e dal G.
                    borgo Pinti.</p>
         </div1>
         <div1 n="64. Al Franceschi (24 febbraio 1801)">
            <opener>
               <salute>Al FRANCESCHI – Firenze.</salute>
               <dateline>
                  <date>Firenze 24 Febbraio 1801.</date>
               </dateline>
            </opener>
            <p>Mio caro Amico – Per un affare dilicatissimo ho bisogno di cinque
                    scudi. Non volendo abbassarmi a niuno di costoro nè conoscendo alcuna persona di
                    cuore li chieggo a te. Se puoi farmi questo sommo piacere consegnali al latore
                    del presente, che saranno ben dati. Te ne prometto la restituzione al ritorno
                    del generale Pino, imminente, o fra 15 giorni al più tardi. Io sono sicuro del
                    piacere. Se tu non hai questa somma mandami quelli che puoi; lo che nondimeno mi
                    incommoderebbe assaissimo. Rispondi subito. Addio.</p>
         </div1>
         <div1 n="65. Al Ministro della Guerra (19 marzo 1801)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 28 Ventoso, anno 9<hi rend="sup">o</hi>
                     <lb/>
                     <add resp="ed">19
                                Marzo 1801</add>.</date>
               </dateline>
            </opener>
            <p>Dalle carte qui annesse in originale (<emph>involto</emph> N.<hi rend="sup">o</hi> I) risulta il mio servizio attivo nelle truppe cisalpine dagli 11
                    Messidor, an. 8, sino a tutto Ventoso an. 9 in qualità di capitano aggiunto
                    nella campagna della Romagna e della Toscana.</p>
            <p>Mancandomi il brevetto del Ministro della Guerra, l'ispettore alle reviste Piella
                    ricusò di firmarmi gli estratti di paga rinviandomi alla decisione del
                    Ministero.</p>
            <p>Domando in conseguenza dalla giustizia del Ministro della Guerra:</p>
            <p>
               <emph>Primo</emph>, il saldo de' mesi Brumale, Nevoso, Piovoso, Ventoso, an. 9,
                    da me non percepiti, come appare dal mio libretto. Non mi si negherà, spero,
                    l'indennizzazione di un tempo da me speso per la Repubblica in buona fede,
                    perchè se io non ho avuto la nomina del Ministero, non sono stato nemmeno
                    rimosso da alcun ordine in contrario. Ove però non mi si volesse considerare
                    come capitano aggiunto, ma come capitano semplicemente impiegato allo Stato
                    Maggiore, io sono pronto a rifondere quel di più da me riscosso nella qualità di
                    aggiunto nelli due mesi Vendemmiale e Frimale, an. 9.</p>
            <p>
               <emph>Secondo</emph>, la mia conferma, o dimissione definitiva. In questo ultimo
                    caso impiegherò diversamente per me, e per la mia patria, la mia libertà
                    individuale e il mio ingegno, sicuro in me stesso di avere depositato nelle mani
                    e nell'equità del Ministro della Guerra un grado ch'io non ho disonorato mai, e
                    che ho soltanto occupato combattendo onorevolmente per la Italia ne' tempi più
                    difficili, come appare dalle carte (<emph>involto</emph> N. II) testificanti il
                    mio servizio nello Stato Maggiore francese.</p>
            <p>Salute e rispetto.</p>
            <closer>
               <signed>Foscolo.</signed>
            </closer>
         </div1>
         <div1 n="66. Al libraio Guglielmo Piatti (27 marzo 1801)">
            <opener>
               <salute>Al libraio GUGLIELMO PIATTI – Firenze.</salute>
               <dateline>
                  <date>Milano 27 Marzo 1801.</date>
               </dateline>
            </opener>
            <p>Ho incominciata l'edizione dell'<title>Ortis</title> in carta fina, caratteri
                    bodoniani, un volume in ottavo. Ne faccio 500 esemplari. Se ne volete a un
                    prezzo discreto scrivetemi subito. Amerei di farne vendere a Firenze dove se ne
                    vendono delle apocrife. Posso adesso disporre di cento copie incirca; le altre
                    le ho smerciate a Torino, a Brescia, a Milano e in Bologna. Scrivetemi dunque :
                    spicciolatamente farò vendere quelle poche che mi riserbo a sei lire di Milano;
                    co' librai che me ne hanno commesso le he contrattate tre lire e mezza di
                    Milano, legate in <foreign lang="fre">brochure</foreign>; spese di trasporto a
                    loro carico. – Addio.</p>
         </div1>
         <div1 n="67. Al Ministro della Guerra (2 maggio 1801)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 12 Fiorile, an. 9<lb/>
                     <add resp="ed">2 Maggio
                        1801</add>.</date>
               </dateline>
            </opener>
            <p>Dall'annesso certificato, appare, Cittadino Ministro, ch'io non sono stato pagato
                    che a tutto Brumale scorso. Cinque mesi per conseguenza ch'io ho vissuto delle
                    semplici razioni, e dodici giorni ch'io sono condannato alla indigenza, perchè
                    per ordine del Ministero della Guerra mi si negano e le razioni e l'alloggio.
                    Quindi domando che sia ordinato al sotto-ispettore perch'egli mi rilasci gli
                    estratti di rivista del tempo di cui vo creditore. È infame per chi governa che
                    colui che il giorno 10 Fiorile anno 8<hi rend="sup">o</hi> (come appare dalle
                    carte già presentate in originale) contribuì in gran parte alla vittoria de'
                        <emph>Due fratelli</emph>, senza di che Genova era perduta, nè l'Italia
                    forse liberata, quel medesimo nel giorno 10 Fiorile anno 9<hi rend="sup">o</hi>,
                    quando la Repubblica è pacifica e prospera, sia costretto a gemere nelle estreme
                    necessità della natura.</p>
            <p>Salute e rispetto.</p>
            <closer>
               <signed>Foscolo.</signed>
            </closer>
         </div1>
         <div1 n="68. Al Ministro della Guerra (ante 7 giugno 1801)">
            <opener>
               <salute>Al Ministro della Guerra – Milano.</salute>
               <dateline>
                  <date>
                     <add resp="ed">Milano ante 7 Giugno 1801</add>.</date>
               </dateline>
            </opener>
            <p>Una malattia di carattere mi obbliga da molti giorni al letto. Manco di tutti i
                    mezzi di soccorso. Vi domando, Cittadino Ministro, nell'impossibilità, di
                    toccare i miei appuntamenti per mancanza di fondi, una autorizzazione per
                    rimanere a Milano, ed un ordine perchè mi siano continuate le mie razioni, ed i
                    foraggi competenti al mio grado. Gli annessi certificati medici serviranno di
                    base alle vostre determinazioni.</p>
            <closer>
               <signed>Foscolo.</signed>
            </closer>
         </div1>
         <div1 n="69. A*** (estate 1801?)">
            <opener>
               <dateline>
                  <date>
                     <add resp="ed">Milano estate 1801?</add>.</date>
               </dateline>
            </opener>
            <p>Io voglio scommettere cento contr'uno che voi vi siete dimenticata della magra e
                    malinconica persona del povero Foscolo; e che saran almen venti giorni che non
                    vi è venuto su que' be' labbruzzi il mio nome. Dite davvero; voi non sapete se
                    io sia vivo o morto: eppure quel che non ha potuto farmi un anno addietro la
                    fame di Genova, me lo ha quasi fatto questo paese di <emph>letame</emph> dove o
                    conviene morire o al più al più vegetare. Insomma sono stato malato, e malato
                    gravemente; e non credo di essere guarito se non per bevere ancora più
                    amaramente nel calice della vita, di cui veramente sono stanco; — ma
                    da parte la malinconia: che fate voi? Tutte le sere io, tornandomi a casa, volgo
                    gli occhi alle vostre antiche finestre rischiarate talvolta dalla luna d'estate,
                    e talvolta sospiro, e talvolta rido, e voi <emph>biricchina</emph> sapete il
                    perchè. Mi sta sempre sul cuore quella domenica mattina, e quel <emph>caffè e
                        panera</emph> e quel dromedario in sembianza d'uomo che ci ha fatto sempre
                    la guardia.... possa essere maladetto, e glielo dico di cuore. Ma che diavolo!
                    voi volete lettere bene scritte ed io vi trattengo con chiacchiere; che vizio! e
                    vizio di tutti e due; voi di non curarvi che dell'ingegno, ed io di non obbedire
                    che al cuore; e ci corre molto tra noi due; ma se voi siete per ciò felice, io
                    nella mia perpetua infelicità sorno sicuro almeno che niuno piange per me; e non
                    so se la vostra coscienza possa dirvi lo stesso. In somma buona notte. Io vi
                    mando un bacio, un solo bacio; e voi permettetemi di andarmene a letto, almeno
                    per questa sera, con voi; e di pascermi delle care illusioni che consolano i
                    sogni di un gramo convalescente. E non è tutto illusione? Il vostro ecc.</p>
         </div1>
         <div1 n="70. Al Ministro della Guerra (11 luglio 1801)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 22 Messidoro anno 9<lb/>
                     <add resp="ed">11 Luglio
                        1801</add>.</date>
               </dateline>
            </opener>
            <p>Inviandovi il rapporto ordinatomi, oso, Cittadino Ministro, domandarvi perchè mi
                    siano accordati e pagati mensualmente gli emolumenti e le indennizzazioni di
                    foraggi competenti al grado nel quale provisoriamente vi piacque d'impiegarmi.</p>
            <p>La sospensione delle razioni e de' foraggi mi ha costituito nell'estreme
                    necessità della vita, e mal potrei sodisfare a' doveri addossatimi, e vivere
                    nella tranquillità ch'esiggono gli studi, s'io dovessi ogni giorno combattere
                    con l'indigenza.</p>
            <p>Per conseguenza vi domando.</p>
            <space type="stacco-narrativo"/>
            <p>1<hi rend="sup">o</hi> Che io sia pagato in corrente ogni mese nel mio grado, e
                    che mi siano accordate le indennizzazioni di foraggi.</p>
            <p>2<hi rend="sup">o</hi> Che per sovvenire a' miei più pressanti bisogni mi sia
                    accordato il soldo dello spirante Messidoro.</p>
            <p>3<hi rend="sup">o</hi> Che sia scritto all'Ispettore alle rassegne in Bologna,
                    perchè, visto il mio libretto, rilasci a' miei commessi gli estratti di rivista
                    sino a tutto Ventoso anno 9<hi rend="sup">o</hi>, sino al qual tempo ho servito
                    in attività nella qualità di capitano aggiunto alla divisione Pino.</p>
            <p>Spero che queste domande non parranno ingiuste a voi che siete amico de' militari
                    infelici, e degli uomini consagrati al pubblico bene. Macchiavello domandava a
                    Clemente settimo, per potere essere utile alla sua patria, di essere
                        <emph>vestito e nutrito</emph>.</p>
            <p>Il cittadino Acampora, volontario nel battaglione degli uffiziali, che s'impiega
                    con me in qualità di copista, è nello stesso mio caso, e chiede di essere
                    giornalmente pagato del soldo accordatogli dalla legge, non essendogli
                    attualmente dato che con molto ritardo nel deposito degl'Invalidi. Salute e
                    rispetto.</p>
         </div1>
         <div1 n="71. Al generale di brigata Milosewitz (12 luglio 1801)">
            <opener>
               <salute>Al generale di brigata MILOSEWITZ – Milano.</salute>
               <dateline>
                  <date>Milano 23 Messidoro an. 9<lb/>
                     <add resp="ed">12 Luglio
                        1801</add>.</date>
               </dateline>
            </opener>
            <p>Eccovi, mio Generale, il rapporto ch'io, nuovo in questo genere di cose, ho
                    scritto come ho saputo. Bramerei di sapere se i miei sforzi hanno ottenuto la
                    vostra approvazione e quella del Ministro. Il decreto l'ho steso perchè so che
                    deve andare unito al rapporto. Non mi lusingo però di avere precisamente
                    eseguita la mente del generale Teuliè.</p>
            <p>Vi unisco la mia petizione per l'indennizzazione de' foraggi e per il soldo.
                    Credo che non abbia io bisogno di raccomandarvi la mia situazione, e quella del
                    giovine che m'assiste. Salute e rispetto.</p>
         </div1>
         <div1 n="72. Al Ministro della Guerra (24 luglio 1801)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 5 Termidoro anno IX<lb/>
                     <add resp="ed">24 Luglio
                        1801</add>.</date>
               </dateline>
            </opener>
            <p>Cittadino Ministro – Ho militato non per ambizione nè per interesse, ma
                    per la salute della Repubblica. Ho combattuto a Cento, a forte Urbano, alla
                    Trebbia, a Novi, a Genova e in Toscana, riportando prigionia, attestati e
                    ferite. Nondimeno militando ho sempre creduto di salire, non di scendere. Ora,
                    di capitano aggiunto, mi veggo capitano di terza classe, senza foraggi e con
                    meschino stipendio: né so il perchè, poichè le ragioni che varrebbero forse
                    contro di me non valsero contro Gasparinetti, Ceroni, Lonati, Demeester ed altri
                    forse, i quali meritamente fureno confermati, ma nè da più erano di me, nè più
                    di me hanno fatto. Che se li 150 franchi mi si danno sotto titolo d'impiego, io
                    ho consumata la mia gioventù negli studi per non essere assimigliato a' copisti;
                    se sotto titolo di soccorso, io non voglio mai pietà, ma giustizia. Domando
                    quindi la mia dimissione. Mi mancherà il pane forse, non mai l'onore: ed io
                    reputo venerabile e magnifica la povertà di colui che non ha mai prostituito il
                    suo ingegno al potere, nè la sua anima alle sventure.</p>
            <p>Salute e rispetto.</p>
         </div1>
         <div1 n="73. A Vincenzo Lancetti (31 luglio 1801)">
            <opener>
               <salute>A VINCENZO LANCETTI<lb/>Segretario centrale del Ministero della Guerra
                        – Milano.</salute>
               <dateline>
                  <date>Milano li 12 Termidoro anno 9<lb/>
                     <add resp="ed">31 Luglio
                        1801</add>.</date>
               </dateline>
            </opener>
            <p>V'includo la nota de' libri necessari al mio Istituto, senza de' quali non posso
                    dar opera al lavoro commessomi: così pure mi è necessario il sottotenente
                    Federigo. Chiedo nel tempo stesso un'adananza con i miei colleghi, assistita da
                    voi e da chi altro potesse dar lume, perchè siano a ciascuna delle quattro
                    Sezioni segnati fissamente i limiti della loro fatica, e dichiarato massimamente
                    ciò che spetta alla prima da ciò che spetta alla seconda Sezione.</p>
            <p>Salute repubblicana.</p>
         </div1>
         <div1 n="74. A Vincenzo Lancetti (7 agosto 1801)">
            <opener>
               <salute>A VINCENZO LANCETTI.<lb/>Segretario centrale del Ministero della Guerra
                        – Milano.</salute>
               <dateline>
                  <date>Milano 19 Termidoro anno 9<lb/>
                     <add resp="ed">7 Agosto
                        1801</add>.</date>
               </dateline>
            </opener>
            <p>Da una radunanza de' membri presenti della quarta Sezione è risultato: 1<hi rend="sup">o</hi> non potersi fare ancora un piano del Codice militare
                    criminale e disciplinare, se prima non si abbiano materiali, i quali dovranno
                    essere attinti da libri: alcuni esistono all'Ufficio, de' mancanti vi includiamo
                    la nota. 2<hi rend="sup">o</hi>, mancando presentemente due membri essenziali, è
                    difficile la distribuzione esatta e precisa del lavoro, onde fino alla loro
                    venuta, che è imminente, non si può da noi se non se ricercare materie con la
                    lettura. Quando poi si sarà da noi fatto il piano ricercato, ve ne faremo
                    partecipe. Non vogliate opporci troppi indugi, poichè sono necessari alle
                    circostanze, attesa la mancanza de' membri, e alla cosa. Un piano di tal sorta
                    dev'essere profondamente meditato, e ciò esige tempo, e più tempo ancora si
                    esige per ordinarlo. Accertatevi nulladimeno, che il nostro lavoro sarà ridotto
                    a fine assai prima degli altri.</p>
            <p>Salute e considerazione.</p>
            <closer>
               <signed>Il Capo Sezione ecc.</signed>
            </closer>
            <ps>
               <p>Nota de' libri che sono necessari alla 4<hi rend="sup">o</hi> Sezione:</p>
               <space type="stacco-narrativo"/>
               <p>
                  <title>Codice penale militare inglese</title>
               </p>
               <p>
                  <title>Codice penale militare del Re di Sardegna</title>
               </p>
               <p>
                  <title>Codice penale militare del Re delle Due Sicilie</title>
               </p>
               <p>
                  <title>Codice militare penale del Duca di Modena</title>
               </p>
               <p>Plutarco, <title>Vite degli Uomini illustri</title>
               </p>
               <p>Frisio, <title>Antichità greche</title>
               </p>
               <p>
                  <title>Processo criminale di Mario Pagano.</title>
               </p>
            </ps>
         </div1>
         <div1 n="75. A Vincenzo Lancetti (10 agosto 1801)">
            <opener>
               <salute>A VINCENZO LANCETTI<lb/>Segretario centrale del Ministero della Guerra
                        – Milano.</salute>
               <dateline>
                  <date>Milano li 22 Termidoro anno 9<lb/>
                     <add resp="ed">10 Agosto
                        1801</add>.</date>
               </dateline>
            </opener>
            <p>Sa la quarta Sezione esistere un Codice militare francese pubblicato per uso de'
                    Consigli di guerra. Questo Codice ne sarà di sommo aiuto, tanto più che la base
                    del nostro lavoro dovrà fondarsi su le istituzioni repubblicane. Piacciavi
                    perciò di tentare ogni mezzo per farcelo pervenire. I fratelli Reycend librai
                    l'avranno forse. Salute e considerazione.</p>
         </div1>
         <div1 n="76. Al cittadino Tordorò (13 agosto 1801)">
            <opener>
               <salute>Al cittadino TORDORÒ<lb/>Ministro della Guerra interinale –
                        Milano.</salute>
               <dateline>
                  <date>Milano 25 Teriridoro anno 9<lb/>
                     <add resp="ed">13 Agosto
                        1801</add>.</date>
               </dateline>
            </opener>
            <p>Da due anni ho servito sempre come capitano aggiunto, riportando attestati
                    prigionia e ferite, come risulta dalle mie carte da gran tempo presentate in
                    originale alla prima Divisione. Non è ancora decisa la mia conferma, o la mia
                    riforma. La vostra lettera, che mi nomina capo di Sezione non classifica il
                    grado di capitano. Credo nondimeno giusto di essere pagato, stante l'articolo 19
                    del piano generale dell'Ufficio di compilazione, come capitano aggiunto, e ciò
                    provvisoriamente sino alla definizione del mio grado. Domando perciò una vostra
                    lettera al commissario di guerra Guizzardi, perchè ei mi rilasci per il mese di
                    Termidoro, e per i seguenti gli estratti di revista, e i foraggi come capitano
                    aggiunto, osservandovi che i foraggi mi sono stati pure accordati dal ministro
                    Teuliè con lettera al commissario di guerra Guizzardi.</p>
            <p>Salute, e rispetto.</p>
         </div1>
         <div1 n="77. A Vincenzo Lancetti (14 agosto 1801)">
            <opener>
               <salute>A VINCENZO LANCETTI<lb/>
                  <lb/>Segretario centrale del Ministero della
                        Guerra – Milano.</salute>
               <dateline>
                  <date>Milano 26 Termidoro anno 9<lb/>
                     <add resp="ed">14 Agosto
                        1801</add>.</date>
               </dateline>
            </opener>
            <p>Piacciavi d'inviarci una raccolta di tutti gli Ordini del giorno del Ministero
                    della Guerra, incominciando dal Ministro Polfranceschi sino ad oggi. Molte cose,
                    credo, vi saranno, utili all'istituto della quarta Sezione.</p>
            <p>Salute e considerazione.</p>
         </div1>
         <div1 n="78. A Giovanni Giulio Robert (14 settembre 1801)">
            <opener>
               <salute>A GIOVANNI GIULIO ROBERT – Torino.</salute>
               <dateline>
                  <date>Milano 27 Fruttidoro a. IX<lb/>
                     <add resp="ed">14 Settembre 1801</add>.</date>
               </dateline>
            </opener>
            <p>Mi ricordo di te, mio caro Robert, per raccomandarti un mio amico; a cui vorrei
                    fare il più gran bene del mondo, poichè egli ha fatto a me quanto ha potuto e
                    saputo. Ma io son tale che per mostrarmi riconoscente devo ricorrere a' benefizi
                    altrui: così ho avuta sempre nemica la fortuna. Abbi dunque riguardo e a' meriti
                    di colui che ti recherà la mia lettera, e alle sue sventure, comuni (pur
                    troppo!) e per lo passato e forse per l'avvenire a tutti gli Italiani; e molto
                    più alla nostra antica amicizia. Proteggilo, e fagli avere tranquillità e pane.
                    Io non te ne prego perchè so che se potrai lo farai. Scrivimi: addio.</p>
         </div1>
         <div1 n="79. A Giovanni Giulio Robert (23 settembre 1801)">
            <opener>
               <salute>A GIOVANNI GIULIO ROBERT – Torino.</salute>
               <dateline>
                  <date>Milano 1<hi rend="sup">o</hi> Vendemmiale anno X<lb/>
                     <add resp="ed">23
                                Settembre 1801</add>.</date>
               </dateline>
            </opener>
            <p>Io ti ho già raccomandato ne' giorni addietro il cittadino Piscopo; ora conviene
                    ch'io t'importuni con un'altra raccomandazione. Chi ti recherà la mia lettera è
                    un Napolitano venerabile per le sue sventure, per li suoi sensi, per il suo
                    ingegno, e per la prepotente fortuna che lo mena esule per l'Italia. Ho trovato
                    io in quest'uomo costumi rigidi e discreti, ed è vera quella riflessione che si
                    fa ogni giorno — i rifugiati sono o Saturnini o Catoni. S'io avessi la
                    fortuna più lieta, o se in Milano io potessi quanto tu puoi in Torino, credimi,
                    io non lascerei a te il merito di soccorrere quest'uomo dabbene e non ti
                    acquisterei una <emph>creatura riconoscente</emph>; il migliore acquisto che si
                    possa mai fare. — Ei desidera un impiego giudiziario, ed ha qualche
                    altro appoggio, onde con qualche tua spinta può arrivare dove e' desidera. Addio
                    dunque. Io spero tutto da te, e ne sono così sicuro ch'io fra pochi giorni
                    invece di una commendatizia ti scriverò una lettera di ringraziamento, e ti
                    invierò una mia opericciuola.</p>
            <p>Tutto tuo amico ecc.</p>
         </div1>
         <div1 n="80. Al Ministro della Guerra (27 settembre 1801)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 5 Vendemmiatore anno 10<lb/>
                     <add resp="ed">27 Settembre
                            1801</add>.</date>
               </dateline>
            </opener>
            <p>Ho l'onore di rispondere alla vostra lettera, N.<hi rend="sup">o</hi> 24994
                    datata 1<hi rend="sup">o</hi> Complim., anno 9, risguardante il mio preteso
                    debito verso la Cassa della 4<hi rend="sup">a</hi> mezza-brigata.</p>
            <space type="stacco-narrativo"/>
            <p>1<hi rend="sup">o</hi>. Che questo denaro mi fu realmente consegnato perchè io
                    dovessi portarlo in Alessandria, e che io ne feci ricevuta, ma che fu nel tempo
                    stesso passato nelle mani del capitano Ceroni, il quale, invece mia, ne fece il
                    trasporto in Alessandria, poi il Consiglio amministrativo notò la mancanza.</p>
            <space type="stacco-narrativo"/>
            <p>2<hi rend="sup">o</hi>. Che io non ho fatto ricevuta che delle 326 lire in
                    quistione ridotte in effettivi 45 o 46 Francesconi, non avendo fatta ricevuta
                    delle altre sei o ottomila lire che si trovavano nello stesso sacco; non so come
                    siano andati smarriti quei soli denari de' quali io ho fatto la ricevuta.</p>
            <space type="stacco-narrativo"/>
            <p>3<hi rend="sup">o</hi>. Che questo sacco era aperto, non sigillato nè contata a
                    me la moneta consegnatami, nè da me contata al Ceroni, nè dal Ceroni al
                    Consiglio amministrativo.</p>
            <space type="stacco-narrativo"/>
            <p>4<hi rend="sup">o</hi>. Che questo sacco non restò in mie mani, ma passò nella
                    stanza del generale divisionario Pino, donde io lo feci trasportare per portarlo
                    alla vettura, che mi attendeva. Il Ceroni desiderò, per suoi motivi particolari,
                    di partire, e sospese la mia partenza; partì egli sul fatto col denaro, cioè
                    verso le 24 ore.</p>
            <space type="stacco-narrativo"/>
            <p>5<hi rend="sup">o</hi>. Finalmente, mancato non si sa come questo denaro, per le
                    lagnanze, che vennero molti giorni dopo, il capitano aggiunto Ceroni ed io ci
                    siamo per delicatezza recati dal generale Pino, offrendoci con la generosità
                    degli uomini onesti a risarcire del nostro quel denaro, che si diceva, e che
                    forse fu smarrito per nostra sbadataggine, e di cui non fui io addimandato, se
                    non per averne fatta ricevuta. Onde, nel caso che si volesse da me il
                    risarcimento, rifletto che il cittadino Ceroni non vorrà ricusare di attenere la
                    sua parola. Ma con tutta la tranquillità dell'onesto uomo, io, pronto ad
                    ubbidire alli vostri decreti, protesto innanzi a voi l'ingiustizia di far
                    pagarre a me o al Ceroni nemmeno la più piccola parte del denaro, che è passato
                    per tante mani, che non è dimorato nelle mie che pochissimi minuti, e che io ho
                    consegnato al Ceroni come fu consegnato a me.</p>
            <p>Salute e rispetto.</p>
         </div1>
         <div1 n="81. A Vincenzo Monti (autunno 1801)">
            <opener>
               <salute>A VINCENZO MONTI – Milano.</salute>
               <dateline>
                  <date>
                     <add resp="ed">Milano Autunno 1801</add>.</date>
               </dateline>
            </opener>
            <p>Io mi trovo ridotto a tale, mio caro amico, che s'io non trovassi rifugio in te
                    io non saprei appigliarmi se non a qualche disperato partito. La perdita del mio
                    impiego mi ha percosso orribilmente, quantunque io affetti di dissimularne il
                    dolore. E davvero che s'io non veggo alcuna luce per me il migliore consiglio
                    che mi resterà sarà quello di andarmene; dove, non so; ma certo fuori d'Italia.
                    Aspetto ancora poco tempo vivendo della speranza dell'aiuto che ti hanno per me
                    promesso i nostri amici. Frattanto io sono rimasto con 64 lire il mese, senza
                    casa, e malato della mia antica infermità di cui ad onta; di somme cure e di
                    spese incredibili non mi è stato concesso di risanare. Ho un fratello che
                    aspetta da me pane ed educazione, e un altro da cui ormai non posso aspettare se
                    non disonore. La stagione m'incalza e mi cagiona peggiori e diverse malattie,
                    talchè io temo che questo inverno sarò confinato a letto. Vedi s'io ho ragione
                    di essere frastornato, e se tu devi piuttosto che le mie passioni accusar la
                    fortuna di questo stato sciagurato e inerte nel quale vivo. — E di
                    tutte queste cose saprei anche darmene pace; se ad ogni ora non fossi assalito
                    dallo speziale, e da alcuni altri miei creditori di poca somma ciascuno, ma che
                    radunati fanno tanto ch'io adesso non posso in alcun modo pagarli.</p>
            <p>Ho incominciato questa lettera col pensiero di richiederti duecento lire a
                    prestito sino che io te le possa restituire a tempi migliori. Ma io ti prego,
                    quantunque molte offerte tu m'abbia fatto, ti prego che se i bisogni della tua
                    famiglia e le tue circostanze presenti ti vietano di aggiungere a' tuoi beneficj
                    ancora questo, non volere in alcun modo incomodarti. Ti scrivo per isfogarmi in
                    certa maniera, e per non gemere come io fo nella solitudine e nel dolore. Che se
                    poi tu potessi inviarmi il danaro ch'io ti domando, puoi consegnarlo al nostro
                    Lo Monaco. Questa somma basterà ad acquietarmi da tanti che mi vanno tormentando
                    appunto quando ho la fortuna più irata. — Il tuo ecc.</p>
         </div1>
         <div1 n="82. A Vincenzo Monti (autunno 1801?)">
            <opener>
               <salute>A VINCENZO MONTI – Milano.</salute>
               <dateline>
                  <date>
                     <add resp="ed">Milano</add> Martedì <add resp="ed">Autunno
                            1801?</add>.</date>
               </dateline>
            </opener>
            <p>Mio caro Monti – Non so se oggi avrò forza da movermi di casa. Non ho
                    trovato in casa Moscati, l'ho incontrato per istrada; gli diedi il tuo
                    biglietto, e salvai la gentilezza del suo animo, e la delicatezza del mio,
                    lasciandogli nelle mani un confesso di 210 lire ch'egli generosamente accettò
                    per mia tranquillità. Mi offrì i suoi servigi e per ora e per l'avvenire; ed io
                    l'ho lasciato, compunto della sua umanità.</p>
            <p>Sono passato dal generale Pino. Mi assicurò di tutta la sua efficacia, e se ne
                    scrisse anzi una memoria: oggi deve concertare con Moscati col quale pranzerà,
                    credo, in casa Ruga. Se la Commissione agli studi proponesse l'affare al Governo
                    credo che ci potremmo riuscire. Ma per l'imminente partenza di molte persone che
                    mi possono giovare ogni indugio riuscirebbe mortale. Per mia disgrazia non ho
                    trovato nè Paradisi nè Morali; ed oggi sto male, assai male. Ma domani, cascasse
                    il cielo, li vedrò. Mi posso anche lusingare del voto di Palcani, con cui ho
                    avuto amorevole famigliarità a Bologna in casa Turini, ed a cui sono note le mie
                    disavventure nella mia incarcerazione dagli insorgenti a Modena. Addio.</p>
            <closer>
               <signed>Il tuo Foscolo.</signed>
            </closer>
         </div1>
         <div1 n="82 bis. A Vincenzo Monti (dicembre 1801)">
            <opener>
               <salute>A VINCENZO MONTI.</salute>
               <dateline>
                  <date>
                     <add resp="ed">1801 prima metà di dicembre</add>
                     <lb/>Domenica.</date>
               </dateline>
            </opener>
            <p>Sono pur assai giorni, mio dolce amico, ch'io non ti vedo, e che non so nulla
                    della tua Costanza. Ma io sono inchiodato nel letto dalla mia malattia divenuta
                    strana e fierissima. E la mia anima è ancora più inferma. La morte
                    dell'infelicissimo mio fratello ha esulcerato tutte le mie piaghe: tanto più
                    ch'ei morì di una malinconia lenta, ostinata, che non lo lasciò nè mangiare nè
                    parlare per quarantasei giorni. Io mi figuro i martirj di quel giovinetto, e lo
                    stato doloroso della nostra povera madre fra le di cui braccia spirò. Ma io temo
                    che egli stanco della vita siesi avvelenato, e mia sorella mi conferma in
                    quest'opinione. La morte sola finalmente potè decidere la battaglia che le sue
                    grandi virtù, e i suoi grandi vizj mantennero da gran tempo in quel cuore di
                    fuoco — Addio.</p>
            <p>Il tuo <emph>ecc.</emph>
            </p>
         </div1>
         <div1 n="83. Al Comitato di Governo (8 gennaio 1802)">
            <opener>
               <salute>Al Comitato di Governo – Milano.</salute>
               <dateline>
                  <date>Milano 18 Nevoso anno X<lb/>
                     <add resp="ed">8 Gennaio
                        1802</add>.</date>
               </dateline>
            </opener>
            <p>Avendo indirettamente presentito che, per rapporto della Polizia, il Governo ha
                    decretato la sospensione del mio grado, e del soldo, nè sapendone io la ragione,
                    nè essendo stato citato o esaminato da alcuna autorità costituita, nè vedendomi
                    preammonito dal Ministro della Guerra, da cui dipendo e a cui spettava di far
                    rapporto su la colpa imputatami; domando che sia sospesa l'esecuzione del
                    decreto, e sospesa ogni pubblicità, fino a che io sia stato ascoltato
                    legalmente, instando per la formazione del mio processo e per il giudizio legale
                    della colpa qualunque che provocò contro di me un decreto che mi toglie lo stato
                    e l'onore.</p>
            <p>Salute e rispetto.</p>
         </div1>
         <div1 n="84. A Vincenzo Monti (gennaio 1802)">
            <opener>
               <salute>A VINCENZO MONTI – Milano.</salute>
               <dateline>
                  <date>
                     <add resp="ed">Milano.... Gennaio 1802</add>.</date>
               </dateline>
            </opener>
            <p>Ti scrivo perchè non potrò venire domani così lontano. Monaco mi vede andare a
                    coricarmi con la febbre. — Ecco come sta il fatto del Caffè, a cui, ti
                    giuro sul mio onore e su quanto vi ha di più sacro, nè aggiungo nè scemo
                    sillaba.</p>
            <p>E perchè ho giurato sul mio onore confesso di avere qualche volta giuocato; ma io
                    non giuocava quando al Caffè venne la Polizia, e n'ho testimoni pronti a deporlo
                    in giudizio. Lo stanzino ov'io mi sono trovato con molti altri non era una
                        <emph>sala di giuoco</emph>; ma una stanza dove si faceva conversazione, si
                    beveva il caffè, e dove si entrava, ed usciva liberamente, e si giuocava senza
                    riserva. Era per altro pieno zeppo di gente, e di Francesi armati. Le porte
                    furono occupate da quattro soli di que' tristi che un giorno fanno per 18 soldi
                    il ruffiano, e l'altro giorno per una lira fanno il cambio di guardia nazionale.
                    Ecco tutta la forza dell'ispettore di Polizia impallidito e tremante; e questa
                    forza fu in mia presenza violentata da un ufficiale francese che volle passare,
                    e se ne rise. La gente intanto fremeva, e i Francesi tempestavano: io non
                        <emph>respinsi le forza pubblica</emph>; <emph>non insultai persona del
                        mondo</emph>; soltanto dissi all'ispettore: «Prendetevela col
                    giuocatore, ma lasciate sortire noi che non abbiamo che fare; diversamente con
                    la poca forza che avete arrischiate di tirarci una spada nel ventre a voi, e a
                    noi». — Questo stesso consiglio fu dato dal capitano
                    Corradini, ufficiale della Guardia governativa, nè ci fu tra noi due altra
                    differenza se non ch'io lo dissi e lo replicai con quella maniera risentita, e
                    col tuono di voce ch'io uso anche nelle cose più indifferenti; nel che il
                    Corradini fu più moderato di me. L'ispettore difatti seguì il nostro consiglio e
                    fece uscire la gente. Non so cos'abbia quest'uomo tremante riferito a Custodi;
                    nè cos'abbia Custodi scritto al Governo. So bensì ch'io non sono stato citato nè
                    ammonito da alcuna autorità costituita; so ch'io ho molti testimoni oculari
                    pronti a deporre giuridicamente ch'io nè ho insultata nè respinta la forza
                    pubblica; so ch'io ho chiesto un processo e un giudizio legale, e ti mando copia
                    della mia petizione. Intanto, per giunta sopra la derrata, il Ministro della
                    Guerra senza ascoltarmi voleva farmi mettere infamemente su l'ordine del giorno
                    dell'Armata; e l'articolo era quasi stampato, e scritto come s'io fossi stato un
                    giuocatore di professione. Anzi avendo, come poi seppi, il Governo ordinato
                    ch'io fossi ammonito dal mio Ministro, non si è voluto alcuno pigliare
                    l'incommodo di cercarmi, ma si assicurò per tutto il palazzo ch'io era <add resp="ed">stato</add>
               <emph>veduto ocularmente montare in un calesse di posta e scappare per
                    paura</emph>: di che può fare fede il capitano Jacopetti che lo intese
                    assicurare al Ministro. Ma fortunatamente quattro giorni dopo seppi il mio
                    affare non so come, e me ne andai io stesso al Ministero, con la sicurezza
                    dell'uomo d'onore. — Addio addio.</p>
            <ps>
               <p>P. S. Mi dimenticava di dirti che avendomi l'ispettore di Polizia detto
                        quella sera qualche cosa in aria autorevole; io gli risposi (e n'ho
                        testimoni) ch'io rispettava i ministri del Governo, e che gli uomini bensì
                        non mi avrebbero atterrito, <emph>fuor di funzione</emph>.</p>
               <p>L'orazione è compiuta; quando sarà affatto limata, converremo con Appiani in
                        qualche luogo per leggerla e correggerla. — Addio. Se il Governo
                        dopo quest'affare la ricuserà, mi dirai che devo farne.</p>
            </ps>
            <closer>
               <signed>Il tuo Foscolo.</signed>
            </closer>
         </div1>
         <div1 n="85. A Vincenzo Monti (gennaio 1802)">
            <opener>
               <salute>A VINCENZO MONTI – Milano.</salute>
               <dateline>
                  <date>Lunedì <add resp="ed">Milano.... Gennaio 1802</add>.</date>
               </dateline>
            </opener>
            <p>La mia prosa è compiuta; ma non so s'io devo inviarla al Governo; per me nè
                    dentro sento, nè di fuor gran caldo: se non la vogliono, la stamperò più
                    liberamente in mio nome. Dopo un atto vendicativo e arbitrario fatto
                    dall'invidia del signor Custodi, tirannicamente sancito dal Governo, e
                    imbecilmente eseguito dal signor Tordorò, io mi vergogno di avere a che fare con
                    questa canaglia, e di far dubitare all'Italia ch'io sia stato comprato da loro.
                    S'io fossi anche reo, l'ingiustizia alta commessa contro di me, e il modo
                    violento ed infame dovrebbero farmi sdegnare i loro beneficj. — La
                    prosa è riuscita, a mio credere, migliore di ciò ch'io sperava. Aspetto un tuo
                    consiglio; se pure anche tu non vorrai condannarmi come han fatto que' Signori
                    senza nè citarmi, nè ascoltarmi, nè dirmi una sillaba: giudizi Munsulmani! Ma se
                    credono di atterrirmi, l'hanno sbagliata. Addio.</p>
            <closer>
               <signed>Il tuo Foscolo.</signed>
            </closer>
         </div1>
         <div1 n="86. A Wolfango Goethe (16 gennaio 1802)">
            <opener>
               <salute>A WOLFANGO GOETHE.</salute>
               <dateline>
                  <date>Milano 16 Gennaio 1802.</date>
               </dateline>
            </opener>
            <p>Riceverete dal signore Grassi il primo volumetto di una mia operetta a cui forse
                    diè origine il vostro Werther. Duolmi che voi non vediate se non se i primi
                    atti, per così dire, della tragedia; gli ultimi sono più veri e più caldi. Ho
                    dipinto me stesso, le mie passioni, e i miei tempi sotto il nome di un mio amico
                    ammazzatosi a Padova. Non ho nissun merito nell'invenzione avendo tratto tutto
                    dal vero; i miei concittadini pregiano il mio stile in un'opera dove per
                    mancanza di modelli ho dovuto farmi una lingua mia propria; per me, non sono
                    contento di me stesso in questo lavoro se non se perchè ho sdegnato il titolo di
                    autore, nè mi sono vergognato di mostrare quello di uomo. — La
                    contessa Antonietta Aresi mia eterna unica amica tradusse dall'ultima edizione
                    il <title>Werther</title> nello stile dell'Ortis: e sarà questa la sola versione
                    italiana che l'ignoranza de' traduttori, o la prepotenza de' governi non abbiano
                    mutilata. Se vi cale di vedere il manoscritto, scrivetemi; ve lo invierò col mio
                    secondo volumetto tosto che questo sarà pubblicato. — Vi auguro
                    intanto ciò che invano spesso auguro a me stesso: due cose insociabili; gloria e
                    trainquillità.</p>
         </div1>
         <div1 n="87. Al Vice-Presidente della Repubblica Italiana (gennaio(?) 1802)">
            <opener>
               <salute>Al Vice-Presidente della Repubblica Italiana<lb/>FRANCESCO MELZI
                        – Milano.</salute>
               <dateline>
                  <date>
                     <add resp="ed">Milano Gennaio (?) 1802</add>.</date>
               </dateline>
            </opener>
            <p>Oso inviarvi la prima parte d'un'operetta ov'io dipingo i miei tempi e me stesso.
                    Piacciavi di non giudicare da' primi atti, per così dire, della tragedia; gli
                    ultimi sono i più veri e più caldi. Avrete la seconda parte quando sarà
                    pubblicata. — S'io l'avessi scritta ne' tempi addietro, l'avrei
                    offerta a Francesco Melzi, come ad uomo che ha sentito le passioni e che sa
                    compiangerle; ma ora io ve la mando come tributo che un giovine deve delle sue
                    primizie al Principe dello Stato.</p>
            <p>V'includo anche la sesta edizione d'una mia dedicatoria a Bonaparte subito dopo
                    il 18 Brumale; l'Oda era già pubblicata alcuni anni addietro e non servì che di
                    scusa....</p>
            <p>Oso lusingarmi che voi vi degnerete di spendere....</p>
         </div1>
         <div1 n="88. A Gian Giacomo Trivulzi (8 febbraio 1802)">
            <opener>
               <salute>A GIAN GIACOMO TRIVULZI – Milano.</salute>
               <dateline>
                  <date>
                     <add resp="ed">Milano</add> Lunedì 8 Febbraio <add resp="ed">1802</add>.</date>
               </dateline>
            </opener>
            <p>Alle cinque e mezzo di stasera leggerò in casa di madama Landi Somaglia il
                        <title>Panegirico a Bonaparte</title>. Se la mia triste salute mi accordasse
                    di disprezare la stagione, verrei io stesso a prendervi verso le cinque; vi
                    aspetterò però in casa alla stessa ora; abito alla Spica di Porta orientale;
                    casa Finale, n<hi rend="sup">o</hi> 789. Diversamente potrete più tardi venire a
                    casa Somaglia.</p>
         </div1>
         <div1 n="89. Al Vice-Presidente della Repubblica Italiana (19 marzo 1802)">
            <opener>
               <salute>Al Vice-Presidente della Repubblica Italiana<lb/>FRANCESCO MELZI
                        – Milano.</salute>
               <dateline>
                  <date>Milano 19 Marzo 1802. An. I.</date>
               </dateline>
            </opener>
            <p>Odo che il Governo decretò d'inviare un segretario presso la Legazione italiana
                    residente a Parigi. Io chiedo questo incarico. Ove fosse preoccupato, chiedo il
                    segretariato di un'altra legazione e segnatamente dell'Etruria.</p>
            <p>Di me vi faranno fede i consultori Paradisi e Caprara, e i consiglieri Giovio,
                    Cicognara, Gallini; de' miei servi gi militari, i generali Pino, Teulié,
                    Trivulzi, e gli attestati esistenti al Ministero della Guerra; de' miei studi i
                    professori Fontana, Oriani, Monti, Butturini, Morali e Lamberti; della mia
                    probità i miei stessi nemici. Salute e rispetto.</p>
         </div1>
         <div1 n="90. A G. B. Bodoni (10 aprile 1802)">
            <opener>
               <salute>A G. B. BODONI – Parma.</salute>
               <dateline>
                  <date>Milano 10 Aprile 1802.</date>
               </dateline>
            </opener>
            <p>Il Segretario della Legazione italiana a Parma porta con sè e la stima de' suoi
                    concittadini e il desiderio de' suoi amici. Egli è uno degli eletti del Melzi,
                    il che basta forse al suo elogio come uomo diplomatico: non basta però perch'io
                    lo raccomandi al Principe dei tipografi. L'amico mio è di culto ingegno e di
                    soavi costumi; ed io mi dorrei più di quel ch'io mi dolgo s'egli, lasciandomi,
                    non venisse dove l'ingegno e i costumi sono cari e pregiati: non per avventura
                    da tutti; ma per noi <foreign lang="lat">sufficit unus Plato</foreign>. E non è
                    poco s'io posso dire a un giovine che per la prima volta esce dalla sua patria
                    per tentare la via della fortuna e della gloria: — tu troverai un
                    mortale grande benevolo e saggio. —</p>
            <p>Addio frattanto; è pur gran tempo che voi non sapete mie novelle! Ma io ho sempre
                    saputo le vostre. Sovente e con l'Appiani, e con il Monti, e molto più sovente
                    con me stesso ho parlato di voi. Fra non molto, andando a Firenze, io vedrò
                    Parma. Allora io vi ringrazierò dell'accoglienza che voi avrete fatta al mio
                    amico, e voi mi ringrazierete forse per avervelo raccomandato.</p>
         </div1>
         <div1 n="91. Al Ministro della Guerra della Repubblica Italiana (26 aprile 1802)">
            <opener>
               <salute>Al Ministro della Guerra<lb/>della Repubblica Italiana –
                        Milano.</salute>
               <dateline>
                  <date>Milano 26 Aprile 1802, Anno I.</date>
               </dateline>
            </opener>
            <p>Dal Commissario di Guerra ho saputo ieri l'altro soltanto che l'ordine di partire
                    per Casal-Maggiore mi concerne. Il tempo mi stringe in modo ch'io non potrò
                    ritrovarmivi nel giorno prefisso.</p>
            <p>Oso sperare che la vostra giustizia vorrà avere riguardo a' motivi che mi
                    trattengono a Milano. Oltre quelli della mia salute, e le mire che il
                    Vice-Presidente della Repubblica ha esternato verso di me, un'opera ch'io sto
                    stampando è il più forte incitamento che mi consiglia a chiedervi il permesso di
                    non partire. La legge provvida ha voluto contemplare gli intrighi degli
                    individui indecisi; ma il mio carattere e l'istituto della mia vita
                    assicureranno, spero, e il Ministro della Guerra e i Membri della Commissione
                    ch'io non li importunerò mai nè con maneggi, nè con bassezze.</p>
            <p>Salute e rispetto.</p>
         </div1>
         <div1 n="92. A Vincenzo Monti (29 aprile 1802)">
            <opener>
               <salute>A VINCENZO MONTI – Pavia.</salute>
               <dateline>
                  <date>
                     <add resp="ed">Milano</add> Giovedì 29 Aprile <add resp="ed">1802</add>.</date>
               </dateline>
            </opener>
            <p>Da Tassoni non vedo ancora risposta.</p>
            <p>Aspetto ancora sino al venturo ordinario, e poi me ne verrò a Pavia. –
                    Qui tutto va alla meglio perchè non si sa nulla di niente, e giova per
                    conseguenza sperar bene di tutto.</p>
            <p>La Teresina sta bene e tutta la tua famiglia. Addio. Io vo
                    <emph>odeggiando</emph> dopo un anno che le vergini Muse mi aveano lasciato. E
                    che Dio ti benedica.</p>
            <closer>
               <signed>Il tuo Foscolo.</signed>
            </closer>
         </div1>
         <div1 n="93. A Isabella Teotochi Albrizzi (1802)">
            <opener>
               <salute>A ISABELLA TEOTOCHI ALBRIZZI – Venezia.</salute>
               <dateline>
                  <date>
                     <add resp="ed">Milano 1802</add>.</date>
               </dateline>
            </opener>
            <p>Quante cose dovrei scrivervi, mia dolce amica, perchè voi mi perdonaste il mio
                    lungo silenzio! e quante volte ho lasciata la penna perchè non ho avuto nemmeno
                    il coraggio di scolparmi! Ma poichè voi sola dovete essere il mio giudice, io
                    non farò alcuna difesa; io mi confiderò su la vostra generosità, e su la
                    gratitudine che voi mi dovete per la gentile conoscenza ch'io vi procuro. La
                    contessa Antonietta Aresi vi farà avere questa mia lettera. Vi dirò io che la
                    mia amica è bella, ch'ella ha sommo ingegno, una coltissima educazione, un cuore
                    angelico.... ah no, no; voi la conoscerete: e se la breve sua dimora in Venezia
                    non ve ne lasciasse il tempo, io vi farò una piena raccomandazione e un sincero
                    elogio dicendovi <emph>ch'ella vi somiglia</emph>. Chi l'avrebbe mai detto che,
                    dopo tante e sì fiere vicende, io dovessi vedere unite le due donne che sono le
                    più care al mio cuore.... e lo saranno per sempre; perchè, con tutti i miei
                    ventiquattr'anni, il mio cuore è divenuto come un vecchio che non loda e non
                    desidera che il passato. — E chi sa se il vostro Foscolo vi vedrà più!
                    Io parto fra giorni segretario di ambasciata in Toscana; e non è poco se ho
                    potuto restare in Italia; volevano mandarmi in Olanda, e poi chi sa dove....
                    Così almeno vi sto vicino come posso.</p>
            <p>Addio addio intanto. — Mi par di udirvi a parlare con madama Aresi
                    delle mie follie, e delle mie passioni, e delle mie sventure.... Io vi sento
                    dire: povero Foscolo! gli è buono e.... Addio addio.</p>
         </div1>
         <div1 n="94. Al Ministro della Guerra (6 luglio 1802)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 6 Luglio 1802, anno I.</date>
               </dateline>
            </opener>
            <p>Il passato Governo decretò per me il trattamento e le competenze di capitano
                    aggiunto, nel qual grado ho sempre servito; e mi assegnò questo trattamento
                    avendomi incaricato di scrivere una orazione panegirica a Bonaparte. Non fu
                    conceduta la stampa perch'io non poteva congiurare con l'adulazione e con i
                    delitti contro la Repubblica, e scrissi la verità. Ma quest'orazione sarà
                    pubblicata sotto gli auspici del presente Governo, che per ammaestramento de'
                    posteri non vieterà la storia delle passate disavventure.</p>
            <p>Frattanto il sotto-ispettore non mi rilascia l'estratto trimestrale, fondandosi
                    sul vostro ordine del giorno N.<hi rend="sup">o</hi> XV che vieta ogni
                    indennità. — Io oso chiedervi, Cittadino Ministro, appoggiato
                    all'ordine stesso nell'articolo 19, titolo 4<hi rend="sup">to</hi>,
                    l'autorizzazione perchè mi sia rilasciato l'estratto suddetto; tanto più che fra
                    poco tempo io avrò l'onore di depositare nelle vostre mani il mio grado,
                    avendomi il Vice-Presidente destinato ad un'altra carriera, nella quale io mi
                    lusingo di non essere inutile alla Repubblica.</p>
            <p>Compiego la lettera in copia del passato ministro.</p>
            <p>Salute e rispetto.</p>
         </div1>
         <div1 n="95. All'abate Saverio Bettinelli (24 agosto 1802)">
            <opener>
               <salute>All'abate SAVERIO BETTINELLI – Mantova.</salute>
               <dateline>
                  <date>Milano 24 Agosto 1802.</date>
               </dateline>
            </opener>
            <p>II secolo XVIII fu illustre per molti ingegni divini; ma io nacqui tardi; li
                    cerco e non vedo che i loro vestigi; e spesso gemo pensando che nell'anno in
                    ch'io nacqui morivano Voltaire, e Rousseau, e tanti altri de' quali voi nel
                    vigore de' vostri giorni foste compagno. Assai n'ebbe in quei dì l'Inghilterra,
                    assai l'Italia; e a me non resta che abbracciare i loro sepolcri, spaventato dal
                    letargo in cui pare che all'età mia tornino in tutta l'Europa ad addormentarsi
                    le lettere. Onde io corro a voi pochi rispettati dalla morte, e fo tesoro de'
                    vostri consigli. Forse gl'iniqui tempi, e la mia fiera fortuna dovrebbero
                    sconfortarmi dalle lettere: ma quale consolazione mi rimarrebbe più dopo tante
                    sventure? Senza patria, senza amico del cuore, con tutte le alte passioni
                    soffocate, noiato del mondo, adirato dalla paurosa e <emph>fatale</emph>
                    perfidia degli uomini, io non vedrei più lo scosceso sentiero della vita se non
                    mi fosse illuminato dal fantasma di gloria ch'io sieguo, e che forse non potrò
                    raggiungere mai. — Ed eccovi perciò la mia primizia in questo
                    libricciuolo da cui se non avrò il merito di sapiente oratore, avrò certo, nella
                    universale viltà, alcuna fama di oratore libero ed italiano. Leggetelo, e
                    leggetelo per l'amore delle sacre Muse, e per l'onore della nostra patria ov'io
                    griderò sempre la verità in nome di tutti, onde se i posteri ci dovranno
                    chiamare sciagurati almen non ci chiamino ciechi e codardi. Aspetto da voi più
                    biasimo che lodi, e il biasimo sarà salutare. De' difetti di questa operetta
                    alcuni io vidi scrivendola, ma erano dell'argomento, del tempo, e del luogo;
                    d'altri pochi m'accorsi dopo la stampa, e di questi ne trarrò vendetta. Ma voi
                    scrivetemi di que' tanti ch'io non vedo, e che perciò denno essere colpa
                    dell'arte mia giovinetta, o vizi naturali all'ingegno e allo stile dell'autore.</p>
            <p>Questa orazione s'è stampata palesemente, ma si <emph>pubblica</emph> alla
                    macchia, ond'io vi prego di non promulgarla di troppo.</p>
            <p>Rispondendomi fate il soprascritto all'Arrivabene o al Tamassia, tutti e due
                    vostri, con i quali io parlo sovente di voi, poichè studio più la vita che le
                    opere degl'illustri letterati.</p>
            <p>Addio intanto. Io vi desidero ancora molti giorni simili a quelli che la natura
                    vi concede; non perchè giungono ad una lunga e serena vecchiaia, ma perchè li
                    traete in grembo alla patria fra le due più inimiche deità, la gloria e la
                pace.</p>
         </div1>
         <div1 n="96. Al Ministro della Guerra (25 agosto 1802)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 25 Agosto 1802.</date>
               </dateline>
            </opener>
            <p>Il Sotto-ispettore alle reviste mi ha sospeso il soldo mensuale già accordatomi
                    con decreto del Governo, e da voi, Cittadino Ministro, confermatomi con vostro
                    decreto del prossimo passato luglio.</p>
            <p>Appoggia il Sotto-ispettore questa sua misura sulla nota degli ufficiali indecisi
                    inviatagli dal Ministro dopo il giudizio della Commissione apposita, nella quale
                    nota il mio nome è compreso, e quindi mi ha cancellato dal ruolo de' militari.</p>
            <p>Ma perchè io credo di avere tutte le ragioni per reclamare il mio grado, ragioni
                    che sono fondate e ne' miei lunghi servigi, e sull'esempio di molti altri che nè
                    da più erano di me, nè più di me hanno fatto e che pure sono stati confermati,
                    io ricorro perciò alla vostra giustizia perchè, inerendo al già citato decreto
                    del Governo, mi sia continuato il soldo fino a che, dietro le mie istanze e le
                    prove ch'io produrrò a voi e al Governo, io sia o definitivamente escluso, o
                    definitivamente riconosciuto. Salute e rispetto.</p>
         </div1>
         <div1 n="97. A Giambattista Bodoni (28 agosto 1802)">
            <opener>
               <salute>A GIAMBATTISTA BODONI – Parma.</salute>
               <dateline>
                  <date>Milano 28 Agosto 1802.</date>
               </dateline>
            </opener>
            <p>A tutti i pochi <emph>primi</emph> ed <emph>eletti</emph> Italiani io mando
                    questa orazione, la quale se non sarà forse esempio di eloquenza, sarà esempio
                    almen di coraggio. A voi dunque il mio libricciuolo pria che ad ogni altro si
                    spetta; ed ancor più, perchè il mio cuore ha bisogno di mostrarvisi memore
                    dell'animo vostro gentile, e per gli <foreign lang="grc">ξένια
                        δῶρα</foreign> che io ebbi da voi,
                    passando, or son quattr'anni, da Parma.</p>
            <p>Vivete lieto e sano. Agli altri nobili ingegni io auguro gloria; ma voi l'avete
                    omai immortale.</p>
         </div1>
         <div1 n="98. Al Consiglio legislativo della Repubblica Italiana (1 settembre 1802)">
            <opener>
               <salute>Al Consiglio legislativo<lb/>della Repubblica Italiana –
                        Milano.</salute>
               <dateline>
                  <date>Milano 1 Settembre 1802, anno I.</date>
               </dateline>
            </opener>
            <p>Inerendo all'articolo VI della Costituzione e alla legge 27 luglio, io chiedo la
                    cittadinanza italiana per i seguenti diritti:</p>
            <space type="stacco-narrativo"/>
            <p>I. Come emigrato subito dopo il trattato di Campo Formio da Venezia mia patria,
                    dove io fui uno de' due segretari del Governo.</p>
            <p>II. Per avere scritto liberamente sempre e non venalmente mai per la Repubblica
                    in tutto il primo triennio, dove non ebbi, nè chiesi impieghi.</p>
            <p>III. Per la cittadinanza da me avuta dal Corpo legislativo con atto espresso.</p>
            <p>IV. Per avere animosamente combattuto ne' più difficili tempi per quasi due anni
                    in favore della Repubblica riportando prigionia, attestati e ferite, e
                    segnatamente a Genova, dove anche per opra mia fu ripreso il <emph>forte de' due
                        Fratelli</emph>, prima della discesa di Bonaparte, e così protratto
                    l'assedio di Genova, e salvata l'Italia. Di me fa anche fede il rapporto
                    stampato dal generale Massena: e farà fede al Consiglio legislativo il Ministero
                    della Guerra.</p>
            <p>V. Per il mio continuo domicilio nella Repubblica dal giorno della mia
                    emigrazione nell'ottobre dell'anno 1797, eccettuati però i tempi del mio
                    servigio militare.</p>
            <p>VI. Per i miei studi, de' quali spero di non aver data nell'età mia basse prove,
                    offerendo i miei scritti all'esame de' dotti più insigni della Repubblica.</p>
            <space type="stacco-narrativo"/>
            <p>Per le quali ragioni domando l'esecuzione in mio favore della Costituzione e
                    della legge.</p>
            <p>Salute, e Rispetto.</p>
         </div1>
         <div1 n="99 A Melchiorre Cesarotti (12 settembre 1802)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>Milano 12 Settembre 1802.</date>
               </dateline>
            </opener>
            <p>Padre mio – Riceverai dal Cornaro la mia <title>Orazione a
                    Bonaparte</title>. Dalla dedicatoria ti accorgerai, e che ho scritto per forza,
                    e che il Forte non mi ha domato. Se non vedrai in me l'oratore, vedrai, spero,
                    l'Italiano. Scrivimi intanto e ciò di che abbonda e ciò di che manca, perch'io
                    continui nella mia carriera e con più coraggio e con maggiore dottrina. Padre
                    mio; io non sono degno soltanto della tua candida lode, ma anche del tuo biasimo
                    salutare. Io me lo merito, e perchè t'ho amato sempre, e perchè il mio ingegno
                    ha vissuto sino da' primi suoi anni con te. Scrivimi dunque, e distesamente se
                    puoi. — Fra un mese avrai in nitida edizione pari a questa una mia
                    fatica di due anni, ch'io chiamo <emph>il libro del mio cuore</emph>. Posso dire
                    di averlo scritto col mio sangue; <foreign lang="lat">tu ergo ut mea viscera
                        suscipe</foreign>. Da quello conoscerai le mie opinioni, i miei casi, le mie
                    virtù, le mie passioni, i miei vizi, e la mia fisonomia. Per ora dunque non ti
                    parlo di me. Viviti lieto nella tua gloria. Addio. Il tuo ecc.</p>
         </div1>
         <div1 n="100. Di G. B. Bodoni (17 settembre 1802)">
            <opener>
               <salute>Di G. B. BODONI.</salute>
               <dateline>
                  <date>
                     <add resp="ed">Parma</add> 17 Settembre 1802.</date>
               </dateline>
            </opener>
            <p>Col mezzo di un estero a me ignoto, e già da vari giorni qui transitato qual
                    folgore, mi pervenne l'esemplare della vostra orazione a Bonaparte.</p>
            <p>Appena avea io cominciato a farne lettura ed a gustarne lo stile energico e
                    veramente filosofico, che dovetti interromperla e cederla in prestito ora ad un
                    amico, ora ad un altro, compreso anche l'egregio e soavissimo nostro Medici; i
                    quali tutti hanno ammirato la maschia e franca eloquenza con cui è vergata
                    questa vostra oratoria produzione, degna di stare a paraggio col sì noto
                    Panegirico di Plinio a Traiano, colla, sì commendata orazione di Monsignor Della
                    Casa a Carlo Quinto e col sì celebre Panegirico d'Alfieri all'Imperador
                    prelodato.</p>
            <p>Vi ringrazio dunque quanto so e posso del vostro bel dono pregevolissimo, ed
                    assai più della memoria che conservate di un vostro sincero ammiratore; che
                    asppena ebbe il piacere di conversare seco voi per brevi istanti, e che desidera
                    qualche favorevole occasione onde potervi a viva voce esprimere tutti gli
                    interni sensi della sua più estesa ed ingenua riconoscenza.</p>
            <p>Vi auguro di tutto cuore la più atletica salute ed ogni più costante
                felicità.</p>
         </div1>
         <div1 n="101. A Gian Giacomo Trivulzi (21 settembre 1802)">
            <opener>
               <salute>A GIAN GIACOMO TRIVULZI – Milano.</salute>
               <dateline>
                  <date>
                     <add resp="ed">Milano</add> Martedì 21 Settembre 1802.</date>
               </dateline>
            </opener>
            <p>Da gran tempo io non ti vedo, mio Trivulzi: ma io vivo facendo ammenda delle
                    passate follie, e riguadagnando il tempo perduto. Tuo fratello ti avrà data
                        l'<title>Orazione</title>; se non, te la darò io. Fra un mese avrai tutto
                    intero nitidamente stampato l'<title>Ortis</title>, dove parlo molto del tuo
                    Milano. — Frattanto facciamo del bene alle sacre Muse, e alla sacra
                    disavventura. Ti recherà questi pochi versi il D.<hi rend="sup">r</hi> Agretti
                    di Roma; ti recherà insieme una cantica dantesca. Ne' tempi addietro ti parlai e
                    del poeta e delle poesie. Ora egli ha bisogno di tuo fratello e della tua
                    intercessione. Aiutalo dunque per quanto puoi, e quanto sai. Nè la cosa è di
                    gran momento; il Principe gli è, credo, propizio. Mi duole ch'io non possa
                    fargli alcun pro da me; e mi consolo almeno ch'io possa profittare e della tua
                    amicizia, e del tuo ingegno, e del gentile tuo cuore. E le lettere, e tu stesso,
                    ed io forse meritiamo che si soccorra l'uomo esule, sventurato e dotto. Viviti
                    lieto e sano.</p>
            <closer>
               <signed>Il tuo Foscolo.</signed>
            </closer>
         </div1>
         <div1 n="102. A Ferdinando Arrivabene (settembre 1802)">
            <opener>
               <salute>A FERDINANDO ARRIVABENE – Mantova.</salute>
               <dateline>
                  <date>Mercoledì <add resp="ed">Settembre 1802</add>.</date>
               </dateline>
            </opener>
            <p>Se tu se' uomo da dire una verità, dilla per il nome di Dio: hai tu maladetto
                    Dante col vecchio Nestore? C'è a scommettere cento contro uno che tu abbia detto
                    sempre sì a tutte le critiche passate e presenti ch'egli ti avrà ripetute. Non è
                    senza ragione la mia domanda. Tu rispondi.</p>
            <p>Rispondi anche a quest'altra: che t'ha egli detto, in confidenza, della
                        <title>Orazione</title>? Io so che tu non ci hai dato mai torto; ma questo
                    importa e non importa: per me vorrei sapere ciò ch'ei te ne ha detto. Ho più
                    bisogno di biasimo che di lodi; chè tu sai ch'io mi sento quanto sono <foreign lang="lat">et ultra</foreign>. E il biasimo dietro le spalle è pure la buona
                    cosa! si può profittarne senza essere obbligati, e l'amor proprio non è ferito.
                    Ove se' tu frattanto? gli uccelletti de' nostri libercoli ti chiamano pippiando,
                    noi li udiamo ma non sappiamo donde snidiarti.</p>
            <p>Dante siegue ad esserne Duca e Maestro: alla nostra conversazione s'è aggiunto il
                    quarto <emph>fra cotanto senno</emph>, il Monti. Ieri sera ci recitò il quarto e
                    il quinto della <title>Mascheroniana</title>; sovrumani versi in bocca di
                    sovrumano recitatore. A giorni si reciterà il <title>Gracco</title> nel Teatro
                    Patriotico. Addio. L'<title>Ortis</title> sarà in Mantova per la fine di
                    ottobre. Addio.</p>
            <closer>
               <signed>Il tuo Foscolo.</signed>
            </closer>
         </div1>
         <div1 n="103. A*** (settembre? 1802)">
            <opener>
               <salute>A***</salute>
               <dateline>
                  <date>
                     <add resp="ed">Milano Settembre (?) 1802</add>.</date>
               </dateline>
            </opener>
            <p>Buon giorno, amabile creatura: ho ricevuta una tua lettera; e mi do vinto. Vieni
                    presto presto; io alloggio ancor più vicino. — Tornerò; lasciami
                    intanto, ch'io voglio rileggere la tua lettera.</p>
            <p>E chi diavolo ti va contando favole? io mi ammoglio? o, mia buona amica! non
                    v'era che una sola fanciulla che fosse degna d'essermi sposa; mi amava, ed io le
                    ho insegnato ad amare. Me ne pento; io le sono stato maestro di affanni; per me
                    i suoi giorni hanno imparate nuove angosce; e per me le sue notti innocenti
                    hanno avuto sonni interrotti. Tutto è svanito, adesso: io non la vedrò più; sono
                    assai mesi il pregiudizio e l'interesse l'hanno consegnata a un marito ch'ella
                    odia.... Addio dunque il sogno de' nostri amori; per me è dolore mortale
                    proferire il suo nome, e per lei forse è delitto. — E poi: io
                    ammogliarmi? sono povero; nè voglio una ricca per non dipendere dalla fortuna di
                    una donna; nè una povera, per non essere costretto a dividere con lei il pane e
                    le lagrime. Dunque? — dunque io dico far come oggi; è domenica e fa
                    bel tempo; tutti a spasso; ed io mi sto qui solo nella mia cameruccia
                    mezza-chiara mezzo-scura, a bevere il thè ed a pascermi di care illusioni.
                    — Baie! tu hai <emph>troppo spirito</emph>, lascia ch'io te lo ridica;
                    e tu ridi delle mie follie. — Addio intanto addio. Vieni, io
                    t'aspetto, ma fra un mese! — Allora ti darò il libro; io lo amo assai
                    perchè <emph>è il libro del mio cuore</emph>; ne scriverò de' migliori forse per
                    gli altri; ma niuno mi farà sentire tanto quanto questo. Mille addio al mio
                    Serra; e a te un bacio; pensa di restituirmelo in <emph>danaro
                sonante</emph>.</p>
         </div1>
         <div1 n="104. A Melchiorre Cesarotti (6 ottobre 1802)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>Milano 6 Ottobre <add resp="ed">1802</add>.</date>
               </dateline>
            </opener>
            <p>Padre mio — Ti ho mandata la mia <title>Orazione a Bonaparte</title>
                    dalla quale trassi alcuna fama, e trarrò forse sciagure; ma non vedo tua
                    risposta. L'ho consegnata a Niccolò Cornaro, il quale, dimenticandosi forse di
                    noi volgo, l'avrà fatta capitare in barbare mani, o abbandonata nella valigia.
                    Fammene sapere: io ricorderò al <emph>Legislatore</emph> il debito di attendere
                    alla civiltà. Nello stesso involto avrai una mia lettera? ove saprai con quanta
                    riverenza io t'amo. Viincenzo Monti ti saluta. Addio. E viviti lieto nella tua
                    gloria. — Il tuo ecc.</p>
         </div1>
         <div1 n="105. Al professore Morosi (17 ottobre 1802)">
            <opener>
               <salute>Al professore MOROSI – Milano.</salute>
               <dateline>
                  <date>Milano (di casa) 17 Ottobre 1803.</date>
               </dateline>
            </opener>
            <p>Spero che tu potrai farmi il piacere di cui due mesi fa ti richiesi. Ho bella e
                    finita l'opera; ma mi mancano cento lire per la tiratura di una parte de' rami,
                    e per le legature. Così potrei pubblicarla mercoledì: diversamente avrò
                    l'impaccio di aspettare fino a' primi di Novembre, la qual cosa mi rinscirebbe
                    di somma noia, e di sommo danno. Ti renderò le cento lire che ti chiedo appena
                    saranno vendute le prime copie, il che succederà certamente prima che spiri il
                    presente mese. Dammi una pronta risposta. Non sarei ricorso a te se non mi
                    avesse animato il tuo buon cuore, le tue proteste, e la certezza di un pronto
                    rimborso.</p>
            <closer>
               <signed>Il tuo Foscolo.</signed>
            </closer>
            <ps>
               <p>P. S. Sarà ben consegnato tutto al latore.</p>
            </ps>
         </div1>
         <div1 n="106. A G. B. Bodoni (24 ottobre 1802)">
            <opener>
               <salute>A G. B. BODONI – Parma.</salute>
               <dateline>
                  <date>Milano 24 Ottobre 1802.</date>
               </dateline>
               <salute>Al Tipografo Primo.</salute>
            </opener>
            <p>Eccovi una nitida edizione.... nitida, quanto lo concede la inopia di carta e
                    l'ostinata ignoranza di questi stampatori. L'autore ha dovuto fare da
                    compositore, da torcoliere, da proto, da legatore: nè mi si volle sempre
                    obbedire. Nondimeno accogliete questo mio libretto, che s'è adornato quanto ha
                    saputo per venire a voi; e vaglia la buona volontà. Nelle vostre ore tranquille,
                    scorretelo. Forse vi trarrà alcuna lagrima; e sarò certo allora di esservi caro.
                    Ho dipinto, sotto il nome di un mio sfortunato amico, tutto me stesso. Ho
                    dipinte le mie opinioni con ingenuità, e i nostri tempi con pari coraggio.
                    Presentatelo in mio nome anche a Madama Bodoni. Questa operetta, sebbene la
                    prima di tale specie in Italia, non mi lusinga di gloria; bensì dell'amore de'
                    buoni, e molto più dell'amore di voi ottimo. Vivete lieto.</p>
            <ps>
               <p>P. S. Rispondendomi, piacciavi di dirmi in quante edizioni avete stampato il
                            <title>Tacito</title>, ed il prezzo di ognuna.</p>
            </ps>
         </div1>
         <div1 n="107. Ad Andrea Appiani (ottobre? 1802)">
            <opener>
               <salute>Ad ANDREA APPIANI – Milano.</salute>
               <dateline>
                  <date>
                     <add resp="ed">Milano Ottobre? 1802</add>.</date>
               </dateline>
            </opener>
            <p>Eccovi l'<title>Ortis</title>, e l'<title>Orazione</title>. Tutte due nitide
                    edizioni per quanto me l'hanno conceduto la povertà di carta, l'impertinenza
                    degli stampatorri, e la mia impazienza. L'<title>Orazione</title> tenetela
                    riservata. L'<title>Ortis</title> datelo in mio nome a Carlotta. Se voi
                    leggendolo nelle vostre poche ore di ozio, vi sentiste commosso, ricordatevi del
                    vostro</p>
            <closer>
               <signed>Foscolo.</signed>
            </closer>
         </div1>
         <div1 n="108. Al libraio Giacomo Blanchon (26 ottobre 1802)">
            <opener>
               <salute>Al libraio GIACOMO BLANCHON – Parma.</salute>
               <dateline>
                  <date>Milano 26 Ottobre 1802.</date>
               </dateline>
            </opener>
            <p>V'includo una operetta; se vi conviene, dopo d'averla esaminata, compiacatevi di
                    farmene avvertito: il suo prezzo in Milano è di lire 4,10 milanesi. Vendendola
                    per mio conto, vi darò di provvisione il 12 per 100. Prendendola per vostro
                    conto a danaro contante, lascerò il 25; prendendone più di cento copie, lascerò
                    il 30. Vivete lieto.</p>
         </div1>
         <div1 n="109. Al Ministro della Guerra (28 ottobre 1802)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 28 Ottobre 1802.</date>
               </dateline>
            </opener>
            <p>Io non posso nè devo, Cittadino Ministro, dissimulare la ingiustizia commessa
                    contro di me. L'onor mio mi comanda di ricorrere a voi e di protestarla: l'onore
                    del vostro Ministero e la vostra equità vi persuaderanno a presentare le mie
                    ragioni al Governo.</p>
            <p>Ieri io era capitano aggiunto allo Stato Maggiore; oggi io sono degradato. Mi si
                    oppone l'illegalità del mio titolo; ma oso dire che questa illegalità sparisce
                    innanzi a' miei servigi, e si dilegua ancor più perchè i cittadini Demeester,
                    Ceroni, Gasparinetti e tanti altri che di più non erano di me, nè di più hanno
                    fatto, e che pari e forse maggiori illegalità avevano ne' lor titoli, sono stati
                    serbati e promossi. Piacciavi, Cittadino Ministro, d'esservare i miei servigi,
                    ch'io vi mostrerò quanto io posso brevemente.</p>
            <p>1. Fui uno de' primi soldati della llepubblica: l'anno 1796 io era cacciatore a
                    cavallo nella Cispadana. La rivoluzione della mia patria mi chiamò a Venezia.
                    Ebbi per altro un brevetto d'onore di tenente (<emph>allegati</emph>, n. I).</p>
            <p>2. L'anno della sconfitta di Scherrer ho combattuto sotto Cento, fui uno de'
                    primi a scalare le mura e ferito (n.<hi rend="sup">o</hi> II).</p>
            <p>3. Fatto prigioniero a <emph>Forte Urbano</emph>; dopo 29 giorni di squallido
                    carcere, liberato dal generale Fantuzzi, mi sono unito al primo reggimento degli
                    Usseri cisalpini ed ho combattuto alla Trebbia. La morte del generale Fantuzzi e
                    la lontananza dell'aiutante comandante Lecchi non mi concedono di presentarvi
                    allegati su di ciò. I capitani Lorenzi e Gagliardi attesteranno sempre e la mia
                    prigionia ed il mio zelo in quella battaglia.</p>
            <p>4. A Genova fui chiesto dal generale Fantuzzi ed impiegato presso di lui come
                    capitano aggiunto, per ordine del generale Massena. Chi più di voi sa con quanto
                    valore ho combattuto! Ho una vostra lettera scrittami il giorno stesso ch'io fui
                    ferito. Ho un attestato del generale Spital che mi attribuisce gran parte nella
                    vittoria de' <emph>Due fratelli</emph>, di quella inaspettata vittoria che salvò
                    Genova un mese prima della battaglia di Marengo e che decise dell'Italia. Il
                    generale Massena, parco lodatore degli Italiani, mi nomina due volte nel suo
                    commentario presentato a Bonaparte e stampato dal generale Thiebaul a Parigi. Io
                    attesto i capitani Ceroni, Gasparinetti, e il capo squadrone Fantuzzi ed anche i
                    miei stessi nemici; i quali non potranno negare l'intrepidità con la quale ho
                    combattuto, intrepidità ch'io doveva e al mio carattere e all'onore italiano e
                    alla causa ch'io difendeva (n.<hi rend="sup">o</hi> III).</p>
            <p>5. Doveva aspettarmi una ricompensa e la chiesi alla Commissione governativa, ma
                    non mi fu risposto. Dallo Stato Maggiore francese, in cui mi trovavo impiegato
                    (n. IV), fui chiesto, senza neppur esser conosciuto, dal generale Pino al
                    Generale in capo, e con lui feci le campagne della Romagna e della Toscana.
                    Quali furono i miei servigi lo provano gli allegati (n.<hi rend="sup">o</hi> V).</p>
            <p>6. Tornato dopo un anno, non solo mi si negò ogni promozione, ma mi si contese
                    ogni grado ed ogni indennità. Il rifiuto si appoggiava all'illegalità. Ma questa
                    ragione non valeva frattanto per molti altri. Nondimeno sotto il ministero del
                    generale Teuliè fui impiegato col mio grado nella Commissione del Codice
                    Militare (n.<hi rend="sup">o</hi> VI). Il piano da me presentato di un Codice
                    militare criminale fu approvato pià di ogni altro (n.<hi rend="sup">o</hi> VII);
                    e ve ne faranno fede il generale Teuliè, Polfranceschi, Tibel, Tordorò, Parma,
                    Lancetti, e tutti quelli che ne diedero il giudizio.</p>
            <p>7. Questa Commissione fu sospesa per ragioni economiche; ed intanto il Giurì de'
                    generali che giudicò sulla verificazione dei titoli, con lettera di Bergamo 13
                    vendemmiale anno 10, riferì al Ministro ch'io era degno del mio grado e de'
                    riguardi del Governo. In quel tempo il passato Governo mi commise un'orazione
                    per Bonaparte, e mi fu concessa, con decreto del Ministro 17 vendemmiale anno
                    10, la paga attiva di capitano aggiunto. Scrivendo la mia orazione ognun sa
                    ch'io ubbidii più alla mia fama ed alla verità che alla speranza di beneficj e
                    di gradi. Ma poco dopo fu creato un nuovo Giurì, e mi cancellò dalla lista de'
                    soldati; onde le ferite, le prigionie, gli attestati, l'onoratezza, gli studi mi
                    fruttarono, dopo tre anni, il degradamento ed il disonore in faccia all'armata.</p>
            <p>Cittadino Ministro, chi ha combattuto gloriosamente non deve soffrire il
                    vituperio. La legalità del grado di molti consiste nel tratto di penna; la
                    legalità del mio è scritta col sudore e col sangue. Se la legge esigeva
                    legalità, perchè vi furono eccezioni? ed io spero che i miei meriti mi debbano
                    porre fra gli eccettuati. Si creano ufficiali sulla lusinga che sappiano esserlo
                    degnamente; non si devono per conseguenza degradar quelli che non offrono
                    lusinga ma certezza della loro abilità.</p>
            <p>Non ch'io aneli a gradi militari. Ho rivolto le mie mire ad impiego più utile a'
                    miei studi, ma fino a che io non l'abbia definitivamente ottenuto non devo
                    perdere quello che mi sono acquistato, e dove ricominci la guerra io reputo
                    dovere di un giovine di non vivere neghittoso.</p>
            <p>Domando per conseguenza il brevetto di capitano aggiunto, e la continuazione di
                    attività, finchè io non sia dal Governo diversamente impiegato, offerendomi di
                    servire al Ministero della guerra in tutto ciò ch'io sarò creduto capace.</p>
            <p>Salute e rispetto.</p>
         </div1>
         <div1 n="110. A Barnaba Oriani (ottobre 1802)">
            <opener>
               <salute>A BARNABA ORIANI – Milano.</salute>
               <dateline>
                  <date>
                     <add resp="ed">Milano Ottobre 1802</add>.</date>
               </dateline>
            </opener>
            <p>Eccovi l'<title>Ortis</title> ch'io vi promisi, e che non vi ho potuto portare
                    perchè da più settimane non esco. — Di me nè la fortuna ha per anco
                    deciso, nè il Governo, nè io stesso. Io sto qui, non so se divorando il tempo o
                    usandone: ma è così iniquo, ch'io stesso prego che se ne voli, sebbene per chi
                    aspira alla fama non v'è più cara e più preziosa cosa.</p>
         </div1>
         <div1 n="111. A Vittorio Alfieri (ottobre 1802)">
            <opener>
               <salute>A VITTORIO ALFIERI – Firenze.</salute>
               <dateline>
                  <date>
                     <add resp="ed">Milano Ottobre 1802</add>.</date>
               </dateline>
               <salute>Al primo Italiano.</salute>
            </opener>
            <p>In questo libercolo da me scritto in tre anni di sventure e di esilio, ed ora
                    stampato, senza lusinga di gloria, a consolazione de' giovani sfortunati ed
                    oscuri, ho ardito parlare di Vittorio Alfieri. Dipingendo sotto il nome di un
                    mio amico infelice tutto me stesso, doveva a forza parlare di voi, perchè la
                    vostra gloria essendomi incitamento perpetuo a nobili imprese ed a liberi
                    scritti, gran parte de' miei pensieri e delle mie passioni fu sempre l'esempio
                    vostro. E se questa operetta non rispondesse, ascrivetelo più a' tempi ed al mio
                    intento di parlare <foreign lang="lat">Virginibus puerisque</foreign>. Ma se i
                    cieli mi concederanno vita, spero di dimostrare con più alte cose agli Italiani
                    avvenire, ch'io, minore a voi d'ingegno, era bensì per l'altezza d'animo degno
                    di esservi contemporaneo ed amico.</p>
         </div1>
         <div1 n="112. A Ferdinando Arrivabene (ottobre (?) 1802)">
            <opener>
               <salute>A FERDINANDO ARRIVARENE — Mantova.</salute>
               <dateline>
                  <date>
                     <add resp="ed"> Milano</add> Mercoledì <add resp="ed">Ottobre (?)
                            1802</add>.</date>
               </dateline>
            </opener>
            <p>Ti scriverò, amico mio; nè forse avrei avuto cuore di scriverti, se con la tua
                    lettera per me il nostro Tamassia non avesse ricevute nuove prove della tua
                    lealtà. Ma..., nè tu potresti incolparlo. Sia destino di noi Italiani, o
                    malignità dell'umana razza, noi aneliamo sempre di cacciare i denti nelle nostre
                    carni; e tale ch'io non conosco — e ch'io non mi degnerei di nominare
                    se mai il diavolo me lo facesse conoscere — o per cattiveria o per
                    interesse voleva disgiungervi. L'accusa non era grave; ma la colpa, ove fosse
                    stata vera, sarebbe gravissima in te; ed avrebbe dato argomento di poco cuore
                    l'amico nostro, se l'avesse pacificamente udita e dissimulata. Le tue lettere
                    per altro hanno dileguato ogni dubbio. Il Tamassia t'ama con tutta la tenerezza
                    dell'anima; e questa gli fu nuova ragione di amarti, perchè vede con quanto
                    affetto hai ricevute le sue querele. Addio, dunque. Amatevi: io vivrò quanto la
                    mia trista fortuna e la languente mia vita me lo concederanno, e vivrò con voi
                    per consolarmi nelle mie disgrazie, e potervi rappacificare ne' vostri
                    dissidi.... e le une e gli altri sono frutti del mondo, e conviene pur troppo
                    assaporarli. Addio. Con buona occasione che mi si offra, ti manderò alcune copie
                    del nostro <title>Ortis</title> perchè tu possa farlo spacciare. Saluta il
                    Nestore.</p>
            <closer>
               <signed>Il tuo Ugo.</signed>
            </closer>
         </div1>
         <div1 n="113. Al libraio Guglielmo Piatti (21 novembre 1802)">
            <opener>
               <salute>Al libraio GUGLIELMO PIATTI – Firenze.</salute>
               <dateline>
                  <date>Milano 21 Novembre 1802.</date>
               </dateline>
            </opener>
            <p>Consegnerò le quattro copie <title>Ortis</title> allo spedizioniere purchè sieno
                    per vostro conto al prezzo già scrittovi, e purchè in caso di revisione, se le
                    fermassero in dogana, io non debba risentirne alcun danno. Vi mando frattanto
                    una copia: il suo prezzo è di lire 4,10 di Milano; a chi ne prende più di dodici
                    per suo conto, pronti contanti, rilascerò il 25 per cento; a chi ne prenderà più
                    di cinquanta rilascerò il 30; il rame, la legatura e tutta l'edizione è simile
                    alla copia che ricevete.</p>
            <p>In quanto all'<title>Orazione</title>, non mi curo di ciò che si fa fuori della
                    Repubblica. Loderò il coraggio di chi la stamperà. Chi la stampasse o la
                    spacciasse nel territorio italiano mi pagherebbe i centocinquanta zecchini
                    ordinati dalla legge.</p>
         </div1>
         <div1 n="114. Di Giustina Renier Michiel">
            <opener>
               <byline>Di GIUSTINA RENIER MICHIEL.</byline>
               <dateline>
                  <date>Padova 27 Novembre 1802.</date>
               </dateline>
            </opener>
            <p>Appena giunta a Padova una delle prime mie cure si fu quella di soddisfare alla
                    vostra amichevole curiosità sulle mie traduzioni di Shakspeare, ma non ci fu
                    modo nè via di rinvenirle, e mi conviene attendere fino al mio ritorno a Venezia
                    per ispedirvele. Siavi noto frattanto che il ritardo non dipende da mia
                    negligenza.</p>
            <p>Cessati i timori sulla vita di una delle mie tenere figliuole, e succeduta al suo
                    male una ridente sanità, mi staccai da lei e da Brescia co'l cuor pieno di vera
                    letizia. <title>Ortis</title> fu il mio dolce compagno di viaggio; di questo mio
                    viaggio appunto m'è grato il parlarvi alcun poco, massime in grazia di certo
                    accidente che m'intervenne.</p>
            <p>Alcuni piccioli disagi in cui mi abbattei per istrada, siccome avevano relazione
                    con quello ch'io mi stava leggendo, non m'inquietarono. Ma che? Giunta presso a
                    Montebello, ecco che uno straripamento di fiume m'impedisce di entrar nella
                    terra. Fo una volta attraverso il torrentello Arsego ch'era asciutto e posso
                    afferrare una misera osteria al di là di Montebello. Quivi fu duopo arrestarmi,
                    avendo un'altra rotta, a pochi passi di là, coperta la via, e resa assolutamente
                    impraticabile. L'unico focolare di quella sdruscita casuccia era quello della
                    cucina, il quale mandava più fumo che fiamme per asciugarci. Oltre a ciò le
                    finestre erano senza vetriate, ed entravano liberamente il vento, la pioggia, ed
                    una incomodissima umidità. Ricercai di una stanza ove potermi riposare alquanto.
                    Vi trovai per letto un solo duro pagliericcio, e le finestre erano simili a
                    quelle della cucina. Malgrado ciò io mi trovava tranquilla e serena, tanto è
                    vero che <quote>
                  <emph>tutto quello ch'esiste per gli uomini non è che lor fantasia</emph>
               </quote>. Passai colà nell'interessante lettura del vostro bel libro più di tre
                    ore, nelle quali la mia anima or si trovò innalzata dalla sublimità delle vostre
                    idee, or immersa nella più profonda malinconia per i vostri avvenimenti, or
                    rallegrata dalle amene descrizioni, or commossa da' vostri propri palpiti. Alla
                    fine entrò nella stanza il mio domestico, eccitandomi a prendere qualche
                    ristoro. Ebbene: chiesi di mangiare la polenta insieme a tutta la famiglia
                    presso la quale io mi trovava. Era questa composta di marito, moglie, sette
                    figlie ed un fanciullo. Quanto mi fu per me saporito quel cibo! Anche il mio
                    cuore, simile al vostro, è fatto per la schietta natura. La mia giovialità, i
                    miei discorsi, discacciarono dal seno di ognuno i timori per le disgrazie
                    ond'erano essi pure minacciati: e vidi col fatto <quote>
                  <emph>quanto caro sia agli infelici il conforto delle parole quando non vi
                            si può unire un soccorso vero e reale</emph>
               </quote>. Mi si propose poscia di andare a vedere lo spettacolo di quelle
                    inondazioni. Qual orrore! Gran parte di terreno tutto coperto dalle acque, ed io
                    stessa vidi cadere in un punto case, granai, fienili, sterminando in un istante
                    le fatiche di tanti anni, le speranze, e la sussistenza di tante famiglie. Pure
                    io non sapeva staccarmi da quel terribile spettacolo. E perchè mai? <quote>
                  <emph>Perchè pare che certi cuori non possano soffrire la calma, e qualor
                            manca ad essi il piacere, ricorrono tosto al dolore</emph>
               </quote>. Ma approssimandosi la notte ci riducemmo di nuovo al nostro umile
                    albergo. Mi trattenni qualche tempo al focolare con tutta quella buona famiglia
                    che mi faceva corona; poscia andammo tutti di buon'ora a riposare. Coricata
                    sopra il duro pagliericcio, io ripresi la mia lettura, ed in quel profondo
                    silenzio il mio cuore concentrato sentiva tutta la smania di concentrarsi in
                    qualche virtù. Quando tutto ad un tratto odo alte grida, odo sonar la terribile
                    campana a martello; si bussa fortemente alla porta, e cento voci confuse gridano
                    tutte ad un punto: chi può salvarsi si salvi; l'inondazione viene a sommergerci
                    tutti. Balzo dal letto, animo il mio domestico, colgo i miei arnesi, ed ordino
                    che si attacchino i cavalli onde ritessere la strada della mattina, ch'era
                    ancora transitabile. Scendo la scala, ed incontro la desolata madre, che
                    vedendomi in atto di partire, tutta grondante di pianto e quasi mancante di lena
                    mi dice: Oh: mia buona signora, anche voi mi abbandonate? Io dunque a momenti
                    perirò con tutte le mie povere creature! Se almeno vi fermaste voi, mi parrebbe
                    di avere un angelo tutelare che mi assistesse. — Ebbene, buona donna,
                    risposi io, non vi abbandonarò certo; poss'io fare altro per voi? —
                    Abbiate cura, ella riprese, de' miei figli che non si spaventino; io cercherò di
                    andare a riporre in luogo di maggior sicurezza le mie sostanze; il cielo farà il
                    resto.</p>
            <p>Andai a raccogliere tutte quelle fanciulle, le riposi sul mio letto, cercai ogni
                    cosa per trattenerle piacevolmente, giocai con esse, scherzai, e quasi
                    dimenticai io stessa ogni timore per allontanarne da esse l'idea. La madre
                    tratto tratto veniva nella camera, voleva pur ringraziarmi, ma il pianto glielo
                    impediva, mi gettava le braccia al collo, e volgeva gli occhi al cielo in atto
                    di implorar sopra di me la di lui benedizione. Quanti compensi pel rischio d'una
                    vita, che il salvarla col fuggire in quel momento sarebbe stata viltà! Anzi,
                    posso dirlo, <quote>
                  <emph>forse più che l'amore della virtù il timore della bassezza mi ha
                            trattenuto del partire</emph>
               </quote>.</p>
            <p>Intanto avendo io mandato ad esplorare come stessero le cose, onde cercar di
                    porvi possibilmente rimedio, fummo assicurati essere stati vani i timori, e non
                    esservi, almen per allora, nessun inquietante pericolo. A poco a poco si
                    tranquillarono gli animi, ed io eccitai ognuno a ritornare al riposo. La mattina
                    potei anche partirmene. Quello pure fu un momento assai commovente! Rifiutavasi
                    di ricevere da me il danaro, veniva io ringraziata nei modi i più teneri; era
                    chiamata coi dolci nomi di pietosa, di salvatrice; alcune di quelle fanciulle mi
                    si tenevano avvinghiate al collo, altre mi tenevano per il vestito. —
                    Oh mio caro amico! Forse io dovetti tutto questo alla preziosa lettura che stava
                    facendo. È vero che <quote>
                  <emph>la compassione, la generosità, e molto meno una certa delicatezza di
                            animo non si acquistano, ma nascono con noi</emph>
               </quote>, pure alcune volte queste stesse qualità ci si intorpidiscono in petto,
                    e ci vuole qualche cosa fuori di noi medesimi che le aguzzi e risvegli. Che se
                    il vostro libro fu la mia cote, quest'azione, qualunque essa sia, mi piace certo
                    di offrirvela. Possa essa meritare di essere depositata, nel tesoro dei
                    sentimenti cari e soavi, i quali ci ridestino la memoria che non siamo sempre
                    vissuti inutilmente. Vostra affez. amica ecc.</p>
         </div1>
         <div1 n="115. Di Melchiorre Cesarotti (11 dicembre 1802)">
            <opener>
               <byline>Di MELCHIORRE CESAROTTI.</byline>
               <dateline>
                  <date>Padova 11 Dicembre 1802.</date>
               </dateline>
            </opener>
            <p>Tu sei un figlio che non ha nessuna carità del vecchio padre, e gode di metterlo
                    egli stesso in tempesta quand'ei non vagheggia che la calma. Vado leggendo
                    interrottamente il tuo <title>Ortis</title>; dico interrottamente, sì perchè le
                    mie faccende non mi permettono di più, e sì anche perchè ho bisogno; di respirar
                    tratto tratto per non restar oppresso dal cumulo d'idee, di fantasmi e
                    d'affetti, coi quali m'hai posto assedio al cuore e allo spirito. Per ora non ti
                    dico di più, anche per eseguire i tuoi ordini. Ti parlerò piuttosto della tua
                        <title>Orazione</title>. Io l'ho già riletta, e ti confermo l'elogio che
                    prima ne ho fatto; anzi lo trovo inferiore a quel ch'io ne sento. Te lo farei
                    più pieno e adeguato, se non trovassi in questa Orazione alcune cose che
                    meritano d'esser levate, altre che domandano d'esser emendate. Tu bramavi d'aver
                    da me anche dei biasimi salutari. Eccomi a compiacerti. 1<hi rend="sup">o</hi>
                    Quel pezzo storico sopra i Galli è diffuso, raffredda, il calor del discorso, e
                    discorda dal tuono dominante: volendo toccar questo esempio non dovea farsi che
                    un cenno. 2<hi rend="sup">o</hi> Quell'escursione contro i nuovi dittatori
                    letterari che si buscano i posti lucrosi in pregiudizio dei buoni e dei veri
                    dotti può sembrar dettata dall'invidia, e ad ogni modo ha del privato e del
                    piccolo, non degno della grandezza del tuo soggetto. 3<hi rend="sup">o</hi> Dopo
                    aver detto saggiamente e con verità che la Religione è il vero e unico conforto
                    del popolo, poco dopo tu ne parli col linguaggio d'un politico prudente ma
                    indifferente ed incredulo, e ciò senza necessità, il che rende quel tratto
                    maggiormente odioso e ributtante. 4<hi rend="sup">o</hi> Anche quella
                    declamazione contro i papi ha troppo di fiele. Sarebbe stato meglio attribuir
                    tutti i mali dell'Italia piuttosto alla cosa che alle persone, rappresentandoli
                    come conseguenze inevitabili dell'abbinazione delle due podestà, il che anche
                    s'adattava meglio alla lode che dai al tuo Eroe sopra i regolamenti
                    ecclesiastici. 5<hi rend="sup">o</hi> Ma che diavolo t'è venuto in capo di
                    approvar che s'adorino anche Odino e Maometto, conquistatori e impostori; due
                    titoli che debbono meritar loro un doppio anatema dei religiosi e dei filosofi,
                    e spezialmente di te? Senza questi tratti, la tua Orazione sarebbe altamente e
                    universalmente applaudita anche nell'Italia bastarda: così, non si può lodarla
                    che a mezza bocca e convien tenerla in mistero. Tu che sei prodigo di sangue
                    dovresti ordinarti un salasso per versarne alcune stille su questo periodo e
                    cancellarlo all'eroica, onde non gridi più oltre contro di te. Venendo ora allo
                    stile, esso è in generale nobile energico scelto, ma è anche sparso d'alcuni
                    difettucci che quantunque piccioli, nuocciono colla loro frequenza alla bellezza
                    del resto, e non lo lasciano gustare quanto esso merita. Tu hai cercato la forza
                    e la dignità, ma non ti sei curato abbastanza della chiarezza e facilità.
                    Accennerò i nèi che ho qua e là osservati, e potrai facilmente riscontrarli
                    purchè ai tuoi occhi non sembrino bellezze. Periodi troppo lunghi, passaggi non
                    abbastanza marcati, costruzioni imbarazzate, inversioni gratuitamente sforzate e
                    di mal effetto, espressioni misteriose, voci oscure, e latinismi inopportuni.
                    Tutto ciò può rettificarsi con brevi tratti di penna, e tu avresti ben torto se
                    nol facessi. La tua Orazione emendata e ristampata così sarebbe senza eccezione
                    esaltata in tutti i paesi e da tutti gli ordini, e potrebbe porsi francamente al
                    confronto di qualunque delle più celebri dell'antichità. Addio cordialmente. Ti
                    desidero onore e fortuna, ma questa è difficile che tu l'ottenga se non ti
                    risolvi a far pace col mondo, e ancora più con te stesso.</p>
         </div1>
         <div1 n="116. Al libraio Guglielmo Piatti (24 dicembre 1802)">
            <opener>
               <salute>Al libraio GUGLIELMO PIATTI – Firenze.</salute>
               <dateline>
                  <date>Milano 24 Dicembre 1802.</date>
               </dateline>
            </opener>
            <p>A norma della vostra commissione ho consegnato copie 4 dell'<title>Ortis</title>
                    allo spedizioniere Biraghi, e le porrò per vostro conto al loro prezzo di lire 4
                    e 1/2 detrattone il 20 per cento.</p>
            <p>Scrivetemi quali edizioni voi avete del Lucrezio originale, e il loro prezzo.</p>
            <p>Vi saluto.</p>
         </div1>
         <div1 n="117. A Giovanni Rosini (9 gennaio 1803)">
            <opener>
               <salute>A GIOVANNI ROSINI – Pisa.</salute>
               <dateline>
                  <date>Milano 9 Gennaio 1803.</date>
               </dateline>
            </opener>
            <p>La vostra lettera fu mandata sul fatto al Monti; e come l'avrò vi ricapiterò la
                    risposta.</p>
            <p>Ho consegnato al Maspero le copie 20 dell'<title>Ortis</title>: ma sospetto ch'ei
                    non le abbia ancora spedite.</p>
            <p>Se le volete a danari contanti io ve le rilascio al 30 per cento di ribasso, il
                    che non ho fatto con altri; il libraio Blanchon le comprò al 25, e il Piatti, a
                    cui ne ho mandato quattro, al 22 1/2.</p>
            <p>Bramerei una copia della vita di Lorenzo de' Medici e di que' romanzieri greci da
                    voi stampati, eccettuato però il Longo ed il Senofonte Efesio. Questi libri li
                    prenderò al prezzo corrente in cambio di altrettanti <title>Ortis</title> che vi
                    rilascerò al prezzo corrente. Se il partito vi sta, mandatemeli il più presto
                    possibile raccomandandoli al nostro Maspero.</p>
            <p>Scrivetemi quanti tomi saranno le opere tutte del Cesaretti, quanti ne sono
                    usciti, quanto costano, e se vi è tempo all'associazione.</p>
            <p>Scrivetemi quale destino abbiano sortito i pacchetti da me consegnativi. Non odo
                    da Firenze segno di vita.</p>
            <p>Dopo questi affarucci vi dirò di me, ch'io <foreign lang="lat">morior
                    curis</foreign>, che vivo in casa più giorni della settimana, che ho la barba
                    lunghissima, che veglio la notte e dormo il giorno, che traduco in
                    <emph>prosa</emph> litteralmente Lucrezio, e che in Milano il Mondo, il Cielo,
                    ed anche la <foreign lang="lat">Summa Summarum</foreign> mi annoiano. E che Dio
                    vi guardi.</p>
            <ps>
               <p>P. S. Mille Addio al mio Niccolini.</p>
            </ps>
         </div1>
         <div1 n="118. A Ferdinando Arrivabene (12 gennaio 1803)">
            <opener>
               <salute>A FERDINANDO ARRIVABENE – Mantova.</salute>
               <dateline>
                  <date>
                     <add resp="ed">Milano</add> 12 Gennaio <add resp="ed">1803</add>.</date>
               </dateline>
            </opener>
            <p>Onorando Arrivabene, <foreign lang="lat">tamquam frater carissime</foreign>.
                    Raccomandomi a te. Se hai ricevuto l'<title>Ortis</title>, bada di venderlo; se
                    questa noia ch'io ti do t'è compensata dal piacere del mio vantaggio tu farai
                    opera grata a te e necessaria a me vendendomi qualche 20 orazioni. Un masnadiere
                    me le ha ristampate; alcuni esemplari mi ha donato sebbene senz'obbligo perchè
                    le stampò <foreign lang="lat">extra fines</foreign>. Scrivimi dunque, e ad ogni
                    motto le avrai. E tiemmi per amico.</p>
            <closer>
               <signed>Ugo.</signed>
            </closer>
         </div1>
         <div1 n="119. A Ferdinando Arrivabene (15 gennaio 1803)">
            <opener>
               <salute>A FERDINANDO ARRIVABENE – Mantova.</salute>
               <dateline>
                  <date>Milano 15 Gennaio 1803.</date>
               </dateline>
            </opener>
            <p>Ferdinando amico mio – A Mantova arriveranno a momenti dodici copie
                        dell'<title>Ortis</title> ch'io ti prego di smerciare. Il loro prezzo è lire
                    4,10 milanesi. Annoio te, perchè antepongo l'annoiarti che il farmi rubare da'
                        librai,<quote rend="block">
                  <lg>
                     <l>«Che a credenza ricevono, e fan grazia</l>
                     <l>Nè metallo per foglio rendon mai».</l>
                  </lg>
               </quote>
            </p>
            <p>Se farai presto e mi imborserai presto, farai nelle mie presenti necessità un
                    atto caritatevole.</p>
            <p>Cristo ti guardi.</p>
         </div1>
         <div1 n="120. A Ferdinando Arrivabene (1803)">
            <opener>
               <salute>A FERDINANDO ARRIVABENE – Mantova.</salute>
               <dateline>
                  <date>Giovedì <add resp="ed">1803</add>.</date>
               </dateline>
            </opener>
            <p>Le 54 lire de' 12 <title>Ortis</title> pagale, quando le avrai incassate, al
                    nostro Bellani. Rispondimi se vuoi le orazioni: e se non altro vivi memore di
                    me. Saluta il tuo Nestore.</p>
         </div1>
         <div1 n="121. Al libraio Guglielmo Piatti (gennaio 1803)">
            <opener>
               <salute>
                  <add resp="ed">Al libraio GUGLIELMO PIATTI – Firenze.</add>
               </salute>
               <dateline>
                  <date>
                     <add resp="ed">Milano</add> Gennaro 1803.</date>
               </dateline>
            </opener>
            <p>Se volete alcune copie di una seconda edizione che dell'<title>Orazione</title>
                    hanno fatto, ve le darò a lire 4 di Milano e ve le manderò a vostra richiesta.
                    Non è simile alla prima edizione; anzi vi mando la mostra. Sarà di 64 in 70
                    pagine. Consegnate l'inclusa al signor G. B. Niccolini, o se sapete ch'egli non
                    è in Firenze ma in Pisa, fatela capitare al Rosini perchè gliene dia. Del che vi
                    sarò tenuto. Raccomandomi a voi.</p>
            <ps>
               <p>P. S. Fatevi mostrare dal signor dottore Sorini l'edizione
                        dell'<title>Ortis</title> in carta bella; se taluno ne domandasse io ve le
                        manderò.</p>
            </ps>
            <ps>
               <p>2<hi rend="sup">o</hi> P. S. Anzi ho consegnato al Biraghi spedizioniere due
                        copie della suddetta bella edizione che venderete per mio conto lire 9 di
                        Milano; a voi lascerò il 15 per cento — e comandatemi. —
                        Ho anche un Vossio, <title>Opera omnia</title> folio, vol. 6 legati alla
                        francese, ediz. de' <emph>Blaen</emph> Arnsterd. 1695. La cambierei con de'
                        classici <foreign lang="lat">variorum</foreign>, o Greci-Latini. Scrivetemi
                        cosa potreste darmi in cambio.</p>
               <p>Raccomandomi a voi.</p>
            </ps>
         </div1>
         <div1 n="122. A*** (8 marzo 1803)">
            <opener>
               <salute>A ***</salute>
               <dateline>
                  <date>Di Casa Aldini 8 Marzo 1803 (?).</date>
               </dateline>
            </opener>
            <p>Ho tentato ogni mezzo sino ad ora per riscuotere da' librai tanto da rimborsarti
                    per la via indicatami, ma non mi è riuscito. Se la persona da te mandatami può
                    per alcuni giorni aspettare io farò tutto il possibile, anzi sono certo di
                    soddisfarla. Perdonami intanto, <add resp="ed">ma?</add> tutti i tentativi mi
                    sono sfalliti. Addio. — Tutto tuo ecc.</p>
         </div1>
         <div1 n="123. Al libraio Giacomo Blanchon (23 marzo 1803)">
            <opener>
               <salute>Al libraio GIACOMO BLANCHON – Parma.</salute>
               <dateline>
                  <date>Milano 23 Marzo 1803.</date>
               </dateline>
            </opener>
            <p>Sono state secondo la vostra commissione consegnate le 10 copie
                        dell'<title>Orazione pel Congresso di Lione</title> al distributore della
                    posta. Non vi mando la prima edizione perchè s'è venduta a lire 10 la copia, ed
                    ora le poche copie che restano si vendono a 24 lire. Questa seconda edizione si
                    vende a Milano lire quattro e soldi quindici. A voi lascio su questo prezzo il
                    solito sconto dell'<title>Ortis</title>. — Badate di farne la
                    distribuzione con qualche cautela. E tenetemi per amico.</p>
         </div1>
         <div1 n="124. A Giovanni Rosini (26 marzo 1803)">
            <opener>
               <salute>A GIOVANNI ROSINI – Pisa.</salute>
               <dateline>
                  <date>
                     <add resp="ed">Milano</add> 26 Marzo 1803.</date>
               </dateline>
            </opener>
            <p>Dell'associazione al Cesarotti farò senza per ora. Del Roscoe vi sarò più tenuto
                    quanto più me lo affretterete. Non posso in modo veruno ribassare gli
                        <title>Ortis</title>: li ho tutti venduti; e fo molto rilasciandoveli al 30
                    per 100 come vi scrissi. Diversamente potrete smerciarli o farli smerciare a
                    Pisa per mio conto: rispondetemi sul fatto. — Le presenti circostanze
                    mi costringono a non accettare cambi: onde scrivete a qualcheduno perchè me li
                    paghi in Milano scontando l'importo del Roscoe. Ho tardato di rispondervi perchè
                    non ho potuto prima. Abbiatemi sempre per amico.</p>
         </div1>
         <div1 n="125. A Vincenzo Lancetti (aprile 1803)">
            <opener>
               <salute>A VINCENZO LANCETTI — Milano.</salute>
               <dateline>
                  <date>Martedì <add resp="ed">Aprile (?) 1803</add>.</date>
               </dateline>
            </opener>
            <p>Ho finita l'oda. Mandami il trattatello del P. Roberti: le tue lettere; i
                    sonetti; ama me ed il mio naso. Haveto.</p>
            <closer>
               <signed>Il tuo Ortis.</signed>
            </closer>
            <ps>
               <p>P. S. Se tu avessi frammenti greco-latini e massime d'Alceo e de' Poeti
                        minori mi saranno cari. Te li rimanderò sul fatto.</p>
            </ps>
         </div1>
         <div1 n="126. A Isabella Teotochi Albrizzi (aprile 1803)">
            <opener>
               <salute>A ISABELLA TEOTOCHI-ALBRIZZI – Venezia.</salute>
               <dateline>
                  <date>
                     <add resp="ed">Milano Aprile 1803</add>.</date>
               </dateline>
            </opener>
            <p>Per mostrarvi quanto meglio so la mia riconoscenza alle lodi che mi avete scritto
                    del mio povero <title>Ortis</title> vi mando questi pochi versi: accoglieteli
                    affabilmente: sono trascelti da que' tanti ch'io scrissi<quote rend="block">
                  <lg>
                     <l>Quando de' miei fiorenti anni fuggiva</l>
                     <l>La stagion prima.</l>
                  </lg>
               </quote>
            </p>
            <p>Piacciavi d'inviare, se mai non fosse più in Venezia, al cavaliere Ippolito
                    l'inclusa copia. — Io vivo così.... <emph>pensoso più d'altrui che di
                        me stesso</emph>. Addio, addio.</p>
         </div1>
         <div1 n="127. A Melchiorre Cesarotti (2 aprile 1803)">
            <opener>
               <salute>A MELCHIORRE CESAROTTI – Padova.</salute>
               <dateline>
                  <date>Milano 2 Aprile 1803.</date>
               </dateline>
            </opener>
            <p>Sono stato in romitorio dalla vigilia di Natale sino a' primi di Quaresima; ed
                    appettava qualche conforto nella mia volontaria prigione dalla tua lettera. Per
                    mia sventura restò fideicommisa alla posta sino a ieri; e la tua critica,
                    scrittami alla metà di Decembre, mi venne al primo di Aprile. E non è poco se,
                    grazie a questi distributori non è andata smarrita. Ora poichè sono rassicurato
                    che tu non sei meco sdegnato, ti mando mille ringraziamenti delle tue censure.
                    Molte osservazioni, e quella de' <add resp="ed">Galli</add> più d'ogni altra, mi
                    erano cadute sott'occhio. E de' tuoi precetti mi servirò non solo per tentar di
                    emendare questa, ma per non ricadere nelle altre orazioni, che medito di
                    scrivere perchè l'Italia ed il mio secolo abbiano un oratore (buono o tristo
                    lasciamolo <foreign lang="lat">in pectore</foreign> della provvidenza, e de'
                    posteri) se non altro libero e veritiero. — Per ora intanto attendo a
                    vivere e a compensarmi della trista invernata: onde le lettere sono in campagna,
                    ed io resterò vedovo per tutta la primavera che non mi concede di stare
                    tranquillo un minuto. — Addio intanto padre mio vero. Parlo sempre di
                    te con Bondioli nostro e con Gallini, e molto più con me stesso. E appena appena
                    la riverenza e la carità figliale sono superate dall'ardente furore di pereggiar
                    la tua gloria. — E tu devi cooperarvi co' tuoi insegnamenti. Scrivimi
                    del povero <title>Ortis</title>. È il libro del mio cuore. — Il tuo
                        <hi rend="sc">Ugo</hi>.</p>
         </div1>
         <div1 n="128. Al libraio Guglielmo Piatti (9 aprile 1803)">
            <opener>
               <salute>Al libraio GUGLIELMO PIATTI – Firenze.</salute>
               <dateline>
                  <date>Milano 9 Aprile 1803.</date>
               </dateline>
            </opener>
            <p>Con le gazzette del presente ordinario riceverete un pacchettino che vi prego di
                    consegnare al signor Gio. Battista Nicolini in proprie mani, ponendo a mio
                    carico le spese postali! Sono stato sodisfatto delle lire 13,10, e ve ne do
                    avviso. Se volete altri <title>Ortis</title> ve li posso mandare a danaro
                    contante al 33 per cento di ribasso. Alla fine di primavera ne incomincerò la
                    nuova edizione. Sarà senza cangiamenti nelnell'opera, ma di molto lusso. Addio
                    ed abbiatemi sempre per amico.</p>
            <p>L'operetta da me mandata al signor Niccolini vale soldi 30. Al caso vi farò di
                    ribasso il 20, attesa la scarsezza delle copie stampate.</p>
         </div1>
         <div1 n="129. A Giovanni Rosini (13 aprile 1803)">
            <opener>
               <salute>A GIOVANNI ROSINI – Pisa.</salute>
               <dateline>
                  <date>Milano 13 Aprile 1803.</date>
               </dateline>
            </opener>
            <p>Dal signor Gio. Battista Nicolini riceverete una copia dell'edizioncella delle
                    mie poesie ch'io feci stampare assai più emendate ed in più numero del
                    manoscritto che nell'autunno scorso vi diedi. Se non ve le ha per anco mandate,
                    scrivetegli: e se siete ancora d'intenzione di stamparle seguite esattamente
                    questa sprima edizione di cui come vedrete ne ho fatto stampare solo copie 260
                    numerate. — Rispondetemi sul nostro conto a norma della lettera
                    scrittavi nell'ordinario passato, ed abbiatemi per amico.</p>
         </div1>
         <div1 n="130. A G. B. Bodoni (13 aprile 1803)">
            <opener>
               <salute>A G. B. BODONI – Parma.</salute>
               <dateline>
                  <date>
                     <add resp="ed">Milano</add> 13 Aprile 1803.</date>
               </dateline>
               <salute>Al Primo Tipografo.</salute>
            </opener>
            <p>Ricevete lietamente questa edizioncella delle mie poche poesie, sole trascelte
                    dalle infinite ch'io scrissi<quote rend="block">
                  <lg>
                     <l>Quando de' miei fiorenti anni fuggiva</l>
                     <l>La stagion prima.</l>
                  </lg>
               </quote>
            </p>
            <p>Spero che vi arriveranno più sicuramente del mio povero <title>Ortis</title>, che
                    vi ho da più mesi ispedito, e di cui non seppi novella.</p>
            <p>Vorrei ristampare questi versi in quarto grande nella vostra tipografia.
                    Piacciavi di scrivermi quanto importerebbe un'edizione di 100 copie. Vivete
                    memore di me, com'io vivo pieno di voi. Addio.</p>
         </div1>
         <div1 n="131. Alla Madre (2 maggio 1803)">
            <opener>
               <salute>Alla Madre – Venezia.</salute>
               <dateline>
                  <date>
                     <add resp="ed">Milano</add> 2 Maggio 1803.</date>
               </dateline>
            </opener>
            <p>Cara Mamma – Fra otto giorni spero di mandarvi per vivere per alcuni
                    mesi. Allora scriverò a lungo tutte le mie risoluzioni. Angiolo comincia a
                    formarsi il suo stato e fra un anno lo avrà migliore; prima di venti mesi non
                    avrà bisogno di nissuno. Intanto mille saluti alla mia dolce sorella, e tu
                    mandami la tua benedizione. Addio con tutta premura.</p>
            <closer>
               <signed>Tuo figlio Niccolò Ugo.</signed>
            </closer>
         </div1>
         <div1 n="132. Di Melchiorre Cesarotti (7 maggio 1803)">
            <opener>
               <byline>Di MELCHIORRE CESAROTTI.</byline>
               <dateline>
                  <date>Padova 7 Maggio <add resp="ed">1803</add>.</date>
               </dateline>
            </opener>
            <p>Seppi che vivevi ritirato, e godei di non sentire il tuo nome nei passati
                    tumulti. Ho gustato molto i tuoi versi, spezialmente i sonetti, nuovi di stile,
                    pieni d'eleganza robusta, di pensieri grandi ed energici; in somma, rari ed
                    insigni. Solo mi dispiace di vedere entrar i quaderni nelle terzine, senza posa
                    di verso, nè interruzione di sentimento. Non se ne ha qualche esempio se non nel
                    Casa; e non mi par da imitarsi, fuorchè in qualche caso straordinario, come nel
                    bel sonetto della Maratti sull'allegoria della tempesta. Negli altri soggetti
                    ciò discorda dalla bella armonia, e sconcerta l'aggiustata disposizione delle
                    parti. Approvo che ritocchi l'Orazione, e che ne facci di nuove. La tua
                    eloquenza è maschia e nobile, e già possiedi la lingua in modo che puoi marciar
                    liberamente da te senza modellarti sull'andatura antica. Del tuo
                    <title>Ortis</title> non ho voglia di parlarne. Esso mi desta compassione,
                    ammirazione, e ribrezzo. Non dirò che due parole. Questa è un'opera scritta da
                    un Genio in un accesso di febre maligna, d'una sublimità micidiale e
                    d'un'eccellenza venefica. Veggo pur troppo ch'è l'opera del tuo cuore, e ciò
                    appunto mi duol di più, perchè temo che tu ci abbia dentro un mal canceroso e
                    incurabile. Poichè tu hai bisogno di qualche furore, abbandonati almeno a quello
                    della gloria (se pur alcuna spezie di furore è mai comportabile), poichè puoi
                    già esser certo di conquistarla; purchè non abbi poi a piangere come Alessandro
                    per non aver ancora conquistato un solo mondo di gloria, quando ne esiste
                    un'infinità. Quanto a me, ti cederei volentieri quell'atomo che ti fa invidia,
                    per un po' più di riposo. Addio di cuore. Saluti cordiali ai due Galini, e un
                    bacio immenso al caro Bondioli che vorrei già sentire a Bologna.</p>
         </div1>
         <div1 n="133. Di G. B. Bodoni (14 giugno 1803)">
            <opener>
               <byline>Di G. B. BODONI.</byline>
               <dateline>
                  <date>
                     <add resp="ed">Parma</add> 14 Giugno 1803.</date>
               </dateline>
            </opener>
            <p>Già da qualche tempo mi sono pervenute le vostre poesie, poche di numero ma assai
                    ponderose di merito, vergate in buono stile toscano, e, se io non vado errato,
                    olezzanti in gran parte greco sapore, e che vi palesano per un degno seguace
                    delle mansuete Muse, e prediletto da Apollo. Vi ringrazio ben di cuore per sì
                    pregevol dono, e per la memoria che vi piace serbare di un vostro sincero
                    ammiratore.</p>
            <p>Ho ritardato sino ad ora ad adempiere a quest'atto di mio preciso dovere, perchè
                    la mia corporea macchina, già affievolita dall'umor podagrico, dovette giacere
                    inerte nel grabato buona parte della stagion iemale; ed anche non è guari che
                    fui assalito da violentissima colica intestinale che mi spinse alle sponde
                    dell'irremeabil Fiume: e già l'inesorabil nocchiero dagli occhi di bragia stava
                    attendendo la mia salma per mandarla preda all'Orco peregrino: ma o sia che
                    questa trovisi formata con ottimo limo, o siano i farmachi operosi apprestatimi
                    opportunamente da' fisici espertissimi, il fatto sta che ad altr'epoca venne
                    aggiornato il gran tragitto da cui non si riede più.</p>
            <p>Se siete ancora nell'idea che io vi faccia eseguire una ristampa in 4<hi rend="sup">o</hi> de' vostri ben torniti carmi, non avete che ad
                    accennarmelo, e vedrò di farvi cosa non indegna di essere offerta a qualunque
                    più schifiltoso bibliofilo del nostro adruscito stivale. Qualunque sia il numero
                    che ve ne possa occorrere, debbo prevenirvi che mi resta indispensabile di
                    tirarne una cinquantina per me, onde appagar le brame degli amatori delle mie
                    edizioni tanto in Italia, che oltre le Alpi ed il mare.</p>
            <p>Col mezzo di due assai colti giovani Bresciani io ho ricevuto dall'autunno p. p.
                    le ultime lettere dello sventurato Ortis da voi pubblicate, e ve ne ho rese in
                    allora le dovute azioni di grazie per la non meritata distinzione che mi avete
                    voluto usare. Sovvengavi dunque che per genio o per obbligo io sono e sarò
                    eternamente ed immutabilmente ecc.</p>
         </div1>
         <div1 n="134. A G. B. Bodoni (22 giugno 1803)">
            <opener>
               <salute>A G. B. BODONI – Parma.</salute>
               <dateline>
                  <date>Milano 22 Giugno 1803.</date>
               </dateline>
            </opener>
            <p>Sono ancora nello stesso proposito di ristampare in 4<hi rend="sup">o</hi> le mie
                    poesie. Se il mio nome morrà con me, que' pochi versi vivranno almeno per
                    l'immortalità del vostro. Vorrei nondimeno sapere a quanto monterebbe la spesa
                    per un centinaio di copie, ed anche la metà, lasciandovi intero potere di usare
                    di quant'altre ne avrete bisogno. Non vi farei questa domanda se ora non avessi
                    in cuore una edizione di un'opera di difficile e dispendiosa esecuzione, massime
                    in questi paesi. Spero che a novembre potrò mandarvela. Ricevete frattanto i
                    miei ringraziamenti per la vostra cortese lettera, rispondetemi alcuna cosa
                    intorno all'edizione; e fate ch'io possa attestarvi co' fatti quanto io vi
                    pregi, comandandomi in cosa per cui io possa gratificarvi.</p>
            <p>Vostro amico e servo ecc.</p>
         </div1>
         <div1 n="135. Di G. B. Bodoni (28 giugno 1803)">
            <opener>
               <byline>Di G. B. BODONI.</byline>
               <dateline>
                  <date>
                     <add resp="ed">Parma</add> 28 Giugno 1803.</date>
               </dateline>
            </opener>
            <p>Sono tuttavia d'animo volonterosissimo per pubblicare in 4<hi rend="sup">o</hi>
                    grande i vostri bei carmi che ottennero qui favorevole incontro anche presso gli
                    Omeromastici più severi, e ben di buon grado ve ne cederò un centinaio di copie
                    al prezzo stesso che vi costerebbero per farli ristampare costà. Se mai aveste
                    in pensiere di fare qualche correzione, indicatemela con ogni celerità, acciò
                    possa giovarmene riproducendo le vostre poetiche produzioni.</p>
            <p>Qualora mi sarà noto l'argomento dell'opera che attualmente vi tiene occupato e
                    che credete di avere in ordine al vegnente novembre, saprò dirvi se potrò
                    assumere l'impegno di eseguirla: ma siate persuaso che nulla più ardentemente
                    desidero che di adoperarmi in cosa di vostro servigio e gradimento. Sono colla
                    più ingenua stima, e colla più inviolabile amicizia ecc.</p>
         </div1>
         <div1 n="136. Al medico Luigi Ramondini (primo semestre 1803?)">
            <opener>
               <salute>Al medico LUIGI RAMONDINI — Milano.</salute>
               <dateline>
                  <date>
                     <add resp="ed">Pavia primo semestre 1803?</add>.</date>
               </dateline>
            </opener>
            <p>
               <foreign lang="lat">Ego Nicolaus Hugo Foscolus male loquens graece, male scribens
                        latine, Societati vestrae literatissumae salutem, et mentulationem
                    perpetuam</foreign>.</p>
            <space type="stacco-narrativo"/>
            <p>
               <foreign lang="lat">Domino adjuvante, Papiae veni; meretricula et quidam Monacus
                        Divi Francisci erant mecum in curru, et ridentes, loquentes, nutantes usque
                        ad Binascum, tandem discessi, manducaverunt unam aucam, et unum eunucum
                        gallinacium, et unam gallinam, et nihil relinquerunt mihi deambulanti
                        philosophice coram Solem. Et in via venit ad me diabolus et dixit: Quid
                        moras? Ego sum diabolus amabundus qui dat mentulationem, et gaudet
                        suaviolum, et delicias praebet peni. Et erat hic diabolus laetus, et
                        formosus valde nimis; et erat juvenis et insolens. Intre muerunt ergo omnia
                        viscera mea; et frater meus penis erexit capitem dicens: frater Nicolae;
                        juvat parere huic diabulo et discumbere nocte hac cum meretricula ista;
                        iniquum et absurdum est enim illam linquere et donare illi monaco untuoso
                        franciscano. Et ego respondidi: A, A, A, frater, quare conturbas me? omne
                        semen meum dicatum est squintiae quae nunc sola luget Mediolani; quare
                        tentas castitatem fratris tui? Et ille dixit: Amen dico tibi; quia in hac
                        hora aut Dodicius, aut Carolus Naso, aut Reverendissimus Abas Pelagio
                        discumbunt forsitan cum illa. Aptat omnis mulier tempus suum, vel homini qui
                        perdit horam propter fidelitatem. Et ego respondidi: Anne putas meretriculam
                        illam sine morbo campano deambulantem? Et frater penis dixit: Amen dico
                        tibi; meretriculas omnes incolumes deambulant; haec est enim merces eorum,
                        et potus eorum, et cibus eorum, et domus eorum, et omnia quae necessaria
                        sunt vitae. Nonne gallica incursio in ossibus tuis facta fuit per matronam?
                        — Haec et alia dicentes nos tandem discessimus in domo Poetae
                        Montis ubi male dormiens, et bene manducans ego scribo literam hanc sicut
                        evangelium itineris mei. Valete omnes; et tibi praecipue, senex, mitto omnia
                        bona, et super alia mentulationem quam plurimam. Vale</foreign>.</p>
         </div1>
         <div1 n="137. A G. B. Bodoni (luglio 1803)">
            <opener>
               <salute>A G. B. BODONI – Milano.</salute>
               <dateline>
                  <date>
                     <add resp="ed">Milano, Luglio 1803</add>.</date>
               </dateline>
            </opener>
            <p>Egregio Amico – Starò alle condizioni che vi piacque di propormi; ed
                    oltre le rade correzioni che mi paiono necessarie vi mando un altro sonetto che
                    vi prego di stampare prima dell'ultimo. — Dell'opera che ho per le
                    mani non avrei osato proporre a voi l'edizione <foreign lang="lat">ne morarer
                        tua tempora</foreign> con una tempesta di passi greci e latini, e più
                    centinaia di citazioni marginali. Ho preso ad illustrare, con quanta più
                    diligenza e ricchezza ho saputo, la <title>Chioma di Berenice</title> poemetto
                    di Callimaco mandatoci da Catullo in latino, ed il lavoro mi andò siffattamente
                    crescendo che di un libretto ch'io mi pensava di fare, è venuto un volume in
                        4<hi rend="sup">o</hi>, di 100 pagine incirca; tanta storia ed arte poetica,
                    e costumi antichi, e varietà di lezioni que' pochi versi mi offrirono ad
                    esporre. Oltre a ciò ho aggiunto cinque discorsi, uno intorno a Conone
                    matematico, suoi viaggi, e sue scoperte; l'altro intorno a Berenice, la quale
                    niuno ha potuto mai determinare chi ella si fosse; il terzo sopra i
                    commentatori, editori, e traduttori di questo poema; il quarto sopra l'economia
                    poetica di Callimaco; e l'ultimo intorno a' riti, e culto più antico di Diana;
                    nel quale discorso spero di provare agli eruditi che questa Dea fu il dio
                    universale e per così dire primitivo dell'antichità più rimota. Finalmente
                    stamperò dietro a questo commentario la mia traduzione. Eccovi un'idea
                    dell'operetta di cui mi chiedete; e la di cui fatica mi s'è raddoppiata perchè
                    avendola prima in gran parte scritta in latino fui dai consigli amorevoli di
                    uomini letterati stretto a tradurla e compierla in italiano. —
                    Frattanto vi priego di mandarmi con la più possibile celerità tutto quello che
                    voi aveste stampato concernente questo poema; e spezialmente la traduzione che
                    trovo annunziata nel vostro catalogo, e l'opuscolo dell'ab. Arteaga accennato
                    nella vostra mirabile edizione de' <emph>Tre Poeti</emph>. Ed abbiatemi per
                    servidore ed amico schietto. —</p>
         </div1>
         <div1 n="138. Al Ministro della Guerra (13 agosto 1803)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 13 Agosto 1803, anno II.</date>
               </dateline>
            </opener>
            <p>Rinnovo, Cittadino Ministro, la domanda ch'io non ho potuto farvi in persona.
                    Domando che mi sieno anticipati due mesi del soldo dalla bontà vostra ottenuto a
                    me dal Governo, i quali mi sono assolutamente necessari per proseguire e
                    compiere l'edizione di un'opera che si sta stampando. Ho assoggettato a voi il
                    contratto dello stampatore. L'ispettore centrale alle rassegne Polfranceschi ed
                    il consigliere Parma potranno assicurarvi che quest'opera va innanzi
                    nell'impressione. Ma io senza il vostro favorevole decreto sono nel caso d'
                    interrompere. Devo aggiungere un'altra osservazione. Non posso rilasciare questi
                    due mesi di agosto e settembre per que' due che mi saranno anticipati. Mi
                    mancherebbe in quel tempo ogni mezzo di sussistenza. Rilascerò per conseguenza
                    in isconto i mesi di ottobre e novembre, tempo nel quale la mia opera sarà in
                    vendita e mi potrà allora indennizzare della spesa che ora sono costretto ad
                    intraprendere. — Oso lusingarmi che voi non vorrete interrotta una
                    fatica di tanti mesi, e gittate le spese da me fatte sino ad ora. Riconosco da
                    voi l'ozio ed i mezzi di studiare, fate parimenti ch'io riconosca anche i mezzi
                    di pubblicare i frutti del mio studio.</p>
            <p>Salute e rispetto.</p>
         </div1>
         <div1 n="139. Alla Sorella (agosto? 1803?)">
            <opener>
               <salute>Alla Sorella – Venezia.</salute>
               <dateline>
                  <date>
                     <add resp="ed">Milano Agosto? 1803?</add>.</date>
               </dateline>
            </opener>
            <p>Cara Sorella – Due tue lettere ricevo; la prima non mi permetteva
                    risposta perchè giunse a me assai tardi; l'altra l'ho avuta poche ore fa. Lo
                    stato di nostra madre mi tormenta dì e notte l'anima, ma ora mi tormenta assai
                    più la sua malattia. Se alle perpetue fatiche ch'io fo per guadagnarmi il pane,
                    alle angosce della mia situazione, alla mia profonda ed indivisibile malinconia
                    si aggiunge anche questa disgrazia, io sarò l'uomo più infelice della terra. Da
                    gran tempo mi distrugge il desiderio di venire a vedervi ed a portarvi qualche
                    piccolo aiuto; ma ogni giorno sorge una nuova traversia, e differisco, pur
                    troppo, sempre a domani. Ora fo un'opera; travaglio sempre per vivere e per
                    educare il nostro fratello: per la fine di settembre sarà finita e stampata; ed
                    allora, cascasse il mondo, vengo a Venezia a dare un bacio alla nostra famiglia
                    ed alla infelicissima nostra madre, che mi sta sempre sugli occhi. Spero di
                    portarvi qualche aiuto. Ad ogni modo verrò, a costo anche ch'io dovessi venire a
                    piedi. Non avrei lasciata nostra madre senza aiuto, nè lettere; ma per l'aiuto
                    mi è stato impossibile: non ho nulla di certo, ed ho da mantenere il nostro
                    fratello, che mi costa più di quel che posso spendere. Casa da sè, perch'egli
                    possa stare vicino all'Università, il pranzo, il lume, il vestito da capo a
                    fondo, e chi lo ha veduto qui dei Veneziani può dirvi come va vestito, e di
                    sopra più 25 soldi di Milano al giorno per la lavandaia, la colezione ed i
                    minuti piaceri, i quali 25 soldi fanno sei talleri veneti al mese. Così almeno
                    facesse buona riuscita, come io mi spoglio di tutto per mantenerlo, poichè mi
                    ricordo non solo che è mio fratello, ma che è figlio di quella benemerita madre
                    che mi ha educato, ed io devo in questo giovinetto prepararle un soccorso per la
                    sua vecchiaia. Nè vi abbiamo scritto perchè non abbiamo avuto risposta alle
                    nostre prime lettere. Addio intanto. Mandate quest'altro ordinario alla posta e
                    troverete un'altra mia lettera. Addio e a rivederci presto. Vostro fratello
                ecc.</p>
         </div1>
         <div1 n="140. Al Ministro della Guerra (10 novembre 1803)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 10 Novembre 1803, anno II.</date>
               </dateline>
            </opener>
            <p>Cittadino Ministro – Ho l'onore di presentarvi l'opera per cui aveste
                    la bontà di farmi anticipare due mesi de' miei appuntamenti che vennero da me
                    impiegati per una parte della stampa.</p>
            <p>L'opera divenne più lunga e più dispendiosa di quello ch'io mi aspettava: onde mi
                    furono necessari più denari e più tempo. M'è impossibile di rilasciare gli
                    appuntamenti di ottobre e di novembre siccome io aveva scritto nella mia
                    petizione. L'opera che doveva vendersi in settembre si venderà questo mese; vi
                    supplico per ciò di ordinare perchè mi siano pagati gli appuntamenti di ottobre
                    e de' mesi susseguenti, ritenendo un sesto o quinto per mese sino alla totale
                    estinzione del mio debito. Non risparmio niun mezzo per non abusare dell'ozio
                    che mi concede il Governo, e per avere diritti alla vostra bontà verso di me:
                    non oserei valermene se le circostanze non mi costringessero.</p>
            <p>Salute e rispetto.</p>
         </div1>
         <div1 n="141. Al Vice-Presidente della Repubblica Italiana Francesco Melzi (25 novembre                 1803)">
            <opener>
               <salute>Al Vice-Presidente della Repubblica Italiana<lb/>FRANCESCO MELZI
                        – Milano.</salute>
               <dateline>
                  <date>Milano 25 Novembre 1803; an. II.</date>
               </dateline>
            </opener>
            <p>Non indugerò a valermi del favore concedutomi; nè userò di molte parole. Da più
                    anni ho militato per la Repubblica: il Ministero della Guerra possiede ora le
                    mie carte originali, dalle quali potrete, Cittadino Vice-Presidente, ritrarre la
                    mia prigionia, le mie ferite ed il mio zelo.</p>
            <p>Per mancanza di forme io sono rimasto <emph>capitano indeciso</emph>. Per
                    desiderio di studiare non ho sollecitata l'attività militare. Il generale
                    Teuliè, per quanto ei mi disse da poi, fece sino dall'anno scorso un rapporto
                    acciocchè io fossi dichiarato capitano aggiunto allo Stato Maggiore dell'armata:
                    il rapporto fu anche sottoscritto dal Ministro, ma giacque e giace agli atti, e
                    forse non è più. Frattanto io continuo da un anno a ricevere gli appuntamenti di
                    capitano: ho interpretato, secondo il mio poco ingegno, le intenzioni favorevoli
                    del Governo, ed ho affaticato per mostrargli che io non abusava nè dell'ozio, nè
                    delle sue beneficenze. Ma ora è tempo che un giovine di venticinque anni
                    abbandoni l'ozio letterario, e che un uomo che ha braccia ed ingegno non viva di
                    sole beneficenze. Ricorro in conseguenza alla vostra giustizia; oso interpretare
                    in mio favore le vostre intenzioni, e domando di essere rimesso in attività
                    militare. Da molti anni sono capitano; oso sperare ch'io possa meritare un grado
                    di più. Chiedo di essere nominato e brevettato capo-battaglione sopranumerario
                    del Battaglione della Guardia di governo, che s'avvia per la Francia. Potrò con
                    questo grado passare allo Stato Maggiore del generale Pino. Forse anche è utile
                    alla patria che la storia militare sia veduta e scritta da un Italiano. Nè ho
                    date prove alla repubblica delle lettere che mi facciano presumere indegno di sì
                    onorevole incarico.</p>
            <p>Salute e rispetto.</p>
         </div1>
         <div1 n="142. Al cittadino Ginguené (16 dicembre 1803)">
            <opener>
               <salute>Al cittadino GINGUINÉ – Parigi.</salute>
               <dateline>
                  <date>Milano 16 Dicembre 1803.</date>
               </dateline>
            </opener>
            <p>In uno di questi libri vedrete dipinto l'uomo e non l'autore, nel secondo
                    l'autore che si ride degli autori: nel terzo l'Italiano e, spero, l'uomo libero.
                    Il volumetto di poesie ha pochi partigiani, e molti incuriosi.</p>
            <p>Mando a voi l'opere mie perchè vi vedo amico dell'onore italiano, e nobilmente
                    tenace nelle vostre opinioni.</p>
            <p>Parlatene nella vostra <title>Decade</title> se vi pare di parlarne: biasimate
                    perchè il vostro biasimo mi sarà utile, nè avrà il livore dell'invidia,
                    dell'astio nazionale, e del partito.</p>
            <p>Cangerò se volete l'incluso giornale col vostro. L'ho intrapreso per fondare un
                    giornale letterario in Italia: fondato, lo lascerò ad altri che avrà più tempo,
                    più pazienza, e più compiacenza di me.</p>
            <p>Rispondendomi, indirizzate le lettere <foreign lang="fre">à M.<hi rend="sup">r</hi> Cartier. Directeur de la poste militaire française à
                    Milan</foreign>.</p>
            <p>Vivetevi lieto ed abbiatemi per estimatore ed amico.</p>
         </div1>
         <div1 n="143. A Livia Aldrovandi De La Somaglia (1803?)">
            <opener>
               <salute>A LIVIA ALDROVANDI DE LA SOMAGLIA – Bologna.</salute>
               <dateline>
                  <date>
                     <add resp="ed">Milano 1803?</add>.</date>
               </dateline>
            </opener>
            <p>Livietta – L'amico mio Nardini ti consegnerà una cassetta di libri.
                    Accogli di buon cuore l'amico mio ed i miei libri. Me li consegnerai quando
                    verrò a Bologna. Serbali frattanto come cosa mia. Addio, gentile persona.
                    Ricordati; serba i miei libri e l'amico mio; seppure egli non ti fuggisse per
                    fuggire il pericolo. Addio addio.</p>
            <closer>
               <signed>Il tuo Ortis.</signed>
            </closer>
         </div1>
         <div1 n="144. A Francesco Reina (12 gennaio 1804)">
            <opener>
               <salute>A FRANCESCO REINA – Milano.</salute>
               <dateline>
                  <date>
                     <add resp="ed">Milano</add> 12 Gennaio 1804.</date>
               </dateline>
            </opener>
            <p>Caro Reina Amico — Io voglio proporvi un negozio non inutile a voi, ed
                    a me necessario. Io mi trovo allo scoperto di 1000 lire incirca delle già spese
                    per l'edizione del mio Callimaco. O che pochi leggono questa sorta d'opere, o
                    che molti la trovino cara, fatto sta ch'io non posso dire d'averne venduto
                    trenta copie. Lo stampatore frattanto cerca di essere pagato di parecchi
                    zecchini ch'io gli resto, e non ha torto. Io ho bisogno d'impiegare le 1000 lire
                    per la mia sussistenza, e non ho torto. Sperava di rimborsarmi vendendone un
                    centinaio di copie in Milano, ed ho avuto torto sperando. Cerco un libraio a cui
                    cederle al 50 o 60 per 100 di perdita, ed i librai sono tutti senza danari e
                    senza fiducia di vendere presto il mio libro. Ho sperato intanto in voi: il
                    libro costa a me, come potete vederlo dai contratti miei con Germani, lire 2.10
                    la copia incirca. Or io cedo a voi l'edizione intera a lire 2.10, contentandomi
                    di perdere il tempo, e l'immensa fatica, ed il frutto del mio danaro che ho
                    cominciato già ad anticipare sino da' primi di Agosto. Il libro è classico per
                    se stesso, ed il tempo farà che possiate non dirò venderlo ma cangiarlo con
                    vantaggio. Mi pagherete in due rate; metà ora e metà fra un mese. E mi
                    obbligherò di non ristamparlo se non dopo cinque anni: oltre a ciò, se il
                    bramate, il contratto sarà secretissimo.</p>
            <p>Addio; bene vale; amatemi, aiutatemi, e rispondetemi.</p>
            <ps>
               <p>P. S. Badate che l'edizione non oltrepassa le 500 copie, e che poco più di
                        400 mi trovo da vendere.</p>
            </ps>
         </div1>
         <div1 n="145. A Ippolito Pindemonte (9 febbraio 1804)">
            <opener>
               <salute>A IPPOLITO PINDEMONTE – Verona.</salute>
               <dateline>
                  <date>
                     <add resp="ed">Milano</add> 9 Febbraio 1804.</date>
               </dateline>
            </opener>
            <p>Il conte Rangoni vi farà capitare la mia <title>Berenice</title>: la troverete
                    poco bella e poco buona: io stesso la vedo poco bella e poco buona. <foreign lang="lat">Miserere mei</foreign>. Sono malato, debole, non m'addormento
                    mai, e sono assopito tutta l'intera notte e più ore del giorno; ed il mio povero
                    stomaco non soffre veruna sorte d'alimento sostanzioso. Ed una tosse perpetua mi
                    strazia il petto. Talora esco di casa quando il sole è limpido: ma mi trovo bene
                    soltanto a letto lungo disteso ben coperto:<quote rend="block">
                  <lg>
                     <l>Né so migliore antidoto e conforto</l>
                     <l>Dar a tanta sciagura che lo starmi;</l>
                     <l>Che starmi a letto e non far mai niente,</l>
                     <l>E così il corpo rifare e la mente.</l>
                  </lg>
               </quote> Io sono servitore al Berni, ma vorrei aver poco bisogno della sua
                    ricetta, e potermi rivestire, e correre, oggi massime che fa il più bel sole che
                    mai. — Del resto <foreign lang="lat">Miserere mei</foreign>; perchè
                    quand'io concepiva e scriveva la <title>Berenice</title>, questo mio demonio
                    veniva già a piantarmisi in corpo ed a farmi nulla la mente, il cuore, e le
                    membra. E la debolezza mi ha fatto dare in quella dissenteria di erudizione, e
                    m'illudeva, e credeva di ridermi degli eruditi; e gli eruditi? —
                    facciamo ciascheduno il nostro mestiere. Per la compiacenza di tenere lo
                    staffile del <emph>ridicolo</emph>, ho staffilato forse me stesso, —
                    facciamo il nostro mestiere. Il mio è di attendere a guarire, di pensare a
                    grandi <emph>imprese</emph>, di non farne poi nulla, di amarvi e di
                stimarvi.</p>
         </div1>
         <div1 n="146. A Saverio Bettinelli (29 marzo 1804)">
            <opener>
               <salute>A SAVERIO BETTINELLI – Mantova.</salute>
               <dateline>
                  <date>Milano 29 Marzo 1804.</date>
               </dateline>
            </opener>
            <p>Ugo Foscolo vive romito; raramente parla co' vicini, e più di rado scrive a'
                    lontani: egli è nondimeno pieno di voi e de' pochi che vi somigliano; da gran
                    tempo il desiderio di rivedere i suoi cari lo chiama a Venezia; allora egli dopo
                    sette anni tornerà a rivedervi, e ad offerirvi l'omaggio dovuto all'età vostra
                    ed alla vostra fama dagli ingegni sacri alle muse.</p>
            <p>Il nostro Arrivabene mi sollecita di trascrivere per voi un mio sonetto:
                    giudicatelo dunque; ma giudicatelo come sonetto d'uomo che scrive a sè, che alle
                    immagini antepone gli affetti, allo splendore delle frasi la schiettezza e la
                    verità.</p>
         </div1>
         <div1 n="147. Al Vice-Presidente della Repubblica Italiana Francesco Melzi (10 aprile                 1804)">
            <opener>
               <salute>Al Vice-Presidente della Repubblica Italiana<lb/>FRANCESCO MELZI
                        – Milano.</salute>
               <dateline>
                  <date>Milano 10 Aprile 1804 anno III.</date>
               </dateline>
            </opener>
            <p>Il Ministro della guerra mi ha fatto l'onore di dirmi che voi mi concedete di
                    passare allo Stato Maggiore del generale Pino in Francia, col medesimo grado con
                    cui ho militato negli anni addietro. Sebbene il Generale mi abbia chiesto con un
                    grado superiore, io non mi querelo se non mi viene accordato; mi contenterò del
                    titolo di capitano, e tenterò di meritarmi nuovamente migliore fortuna. Anzi il
                    desiderio d'istruirmi, il bisogno di uno stato men incerto, l'amicizia che mi
                    stringe al generale Pino mi confortano di accogliere con riconoscenza da voi
                    questo nuovo favore. Quand'anche la fortuna non mi fosse amica in questa
                    carriera, io spero che la conoscenza di nuovi paesi non sarà inutile a' miei
                    studi; solo vi prego di ordinare che mi sieno pagate le gratificazioni accordate
                    agli altri ufficiali di Stato Maggiore, e di fare che nel brevetto, e
                    nell'ordine di viaggio mi sia ingiunto di raggiungere personalmente il Generale,
                    acciocchè i comandanti delle piazze non mi facciano peregrinare a lor grado per
                    tutta la Francia.</p>
            <p>Frattanto piacciavi, Cittadino Vice-Presidente, di aggradire in questa occasione
                    tutti i miei ringraziamenti, e di considerarmi come uomo consecrato a voi. In
                    qualunque luogo mi trarrà la fortuna, io vivrò sempre pieno de' vostri beneficj
                    e delle vostre virtù.</p>
            <p>Salute e rispetto.</p>
         </div1>
         <div1 n="148. A Isabella Teotochi Albrizzi (3 maggio 1804)">
            <opener>
               <salute>A ISABELLA TEOTOCHI-ALBRIZZI – Venezia.</salute>
               <dateline>
                  <date>
                     <add resp="ed">Milano</add> 3 Maggio 1804.</date>
               </dateline>
            </opener>
            <p>
               <foreign lang="lat">Vale, longum vale</foreign>! e chi sa che non sia l'ultimo e
                    l'eterno! Fra non molto io sarò lontano d'Italia, e da voi, e da' miei cari, e
                    dalle poche persone a cui sono caro.</p>
            <p>Non vi ho veduto mai mai dopo il mese d'ottobre del 1796. — Il solo
                    pensiero che voi vi ricordiate talora di me mi ha confortato. — Ma
                    l'incertezza di rivedervi si accresce di giorno in giorno: e fra due settimane
                    non troverò persona forse che venga da Venezia e che mi parli di voi.
                    — Ma io porterò con me le rimembranze della mia fanciullezza, e della
                    mia prima gioventù, e vaneggerò con esse, e le farò parlare con le mie speranze.</p>
            <p>Addio frattanto: ricevete il mio libro, non come opera mia, ma come mio dono.</p>
         </div1>
         <div1 n="149. A Giustina Renier Michiel (maggio 1804)">
            <opener>
               <salute>A GIUSTINA RENIER MICHIEL – Venezia.</salute>
               <dateline>
                  <date>
                     <add resp="ed">Maggio 1804</add>.</date>
               </dateline>
            </opener>
            <p>Mandate l'una delle copie al padre mio a Padova, sebbene io mi vergogni di
                    mandargli tanta intemperanza di erudizione: il timore di non essere tacciato di
                    dimenticanza vince la vergogna.</p>
            <p>Fra due settimane al più tardi lascio l'Italia, e torno alla milizia in Francia.</p>
            <p>La fortuna e il destino fanno di me ciò che vogliono: io non udrò più parlare la
                    lingua da cui ho tratto qualche poco di onore: io non vedrò più le belle
                    fisionomie delle donne italiane; — ma nè la fortuna nè il cielo
                    faranno mai ch'io possa obbliarle: — e i miei passati tempi, e
                    Venezia, e voi, mi sarete sempre care e pungenti memorie.</p>
            <p>Addio. Addio.</p>
         </div1>
         <div1 n="150. Al Ministro della Guerra (ultimi di maggio 1804)">
            <opener>
               <salute>Al Ministro della Guerra – Milano.</salute>
               <dateline>
                  <date>
                     <add resp="ed">Milano ultimi di Maggio 1804</add>.</date>
               </dateline>
            </opener>
            <p>Ugo Foscolo rendendo grazie al Ministro della Guerra del favore con che lo
                    benefica, ha l'onore di osservargli:</p>
            <space type="stacco-narrativo"/>
            <p>1<hi rend="sup">o</hi>. Che un capitano d'infanteria fuori del reggimento ha la
                    paga di 3<hi rend="sup">a</hi> classe: 150 franchi.</p>
            <p>2<hi rend="sup">o</hi>. Che la destinazione di ufficiale di corrispondenza è
                    stata definitivamente abrogata nelle armate francesi, gli statuti delle quali
                    servono a noi in mancanza di leggi positive.</p>
            <p>3<hi rend="sup">o</hi>. Che non competendosi al capitano d'infanteria foraggi
                    effettivi, nè indennità, perderebbe gran parte de' suoi emolumenti.</p>
            <p>4<hi rend="sup">o</hi>. Che quand'anche per decreto speciale del Ministro si
                    volesse accordargli i foraggi, ei non li otterrebbe in Francia, perchè le
                    indennità si pagano dalla Cassa francese, e gl'ispettori alle rassegne francesi
                    non riconoscono più ufficiale di corrispondenza. A questa condizione trovansi
                    gli uffiziali inviati con siffatto titolo in Francia. Nondimeno non si può
                    servire allo Stato Maggiore senza cavalli.</p>
            <p>5<hi rend="sup">o</hi> Onde Ugo Foscolo, che in Milano, per beneficio del Governo
                    e per intercessione del Ministro della Guerra, ha il trattamento completo di
                    capitano aggiunto, rientrando in attività con più fatiche e con bisogni
                    indispensabili di uniformi, domestico, cavalli etc., in paese straniero ove non
                    potrà valersi del proprio ingegno, sarà forzato a strascinare miseramente la
                    vita con meno della metà del soldo ch'ei percepiva fuori di attività.</p>
            <p>6<hi rend="sup">o</hi>. Aggiungasi l'inutilità, il poco decoro, la niuna speranza
                    di avanzamento dell'uffiziale di corrispondenza, e lo stato incerto del generale
                    Pino, da cui il sottoscritto fu invitato, e domandato al Governo. Spera quindi
                    d'impetrare dal Ministro di essere inviato alla Divisione con la commissione di
                    capitano aggiunto supranumerario e da surrogarsi al primo aggiunto che o per
                    avanzamento o per altre cause mancasse all'Armata. Non si deroga così alla
                    legge, che prescrive il numero degli aggiunti, e se pure si derogasse, si
                    derogarebbe assai meno che con la destinazione d'ufficiale di corrispondenza,
                    titolo non più riconosciuto.</p>
            <p>7<hi rend="sup">o</hi>. Che quand'anche il Ministro riputasse utile e giusto di
                    persistere nella sua volontà, il sottoscritto chiede almeno un decreto con che
                    si ordini alla Ispezione centrale alle rassegne, acciò dalla Cassa militare
                    italiana in Francia percepisca gli stessi emolumenti ch'egli attualmente riceve
                    in Milano; detraendo non pertanto ciò che egli ricevesse mai dalla Cassa
                    militare francese.</p>
            <p>8<hi rend="sup">o</hi>. Avendo a Genova combattuto, e militato in Toscana sotto
                    gli occhi del generale Trivulzi, avendo riportato pubblica menzione d'onore dal
                    generale Massena nel rapporto dell'assedio di Genova fatto al Primo Console, e
                    promettendo di scrivere esattamente il commentario delle campagne della
                    Divisione italiana, si lusinga di essere, se non distinto dagli altri uffiziali,
                        <emph>almeno non lasciato senza ricompensa</emph>.</p>
            <p>9<hi rend="sup">o</hi>. Che se a queste domande non piacesse al Ministro di
                    rispondere, egli implora la sua intercessione presso il Vice-Presidente.</p>
            <p>Salute e rispetto.</p>
         </div1>
         <div1 n="151. Al Ministro della Guerra (9 giugno 1804)">
            <opener>
               <salute>Al Ministro della Guerra – Milano.</salute>
               <dateline>
                  <date>Milano 9 Giugno 1804, an. 3.</date>
               </dateline>
            </opener>
            <p>Pieno d'alta riconoscenza verso di voi, Cittadino Ministro, per tutti i favori
                    de' quali mi avete onorato, io ardisco per l'ultima volta domandarvi uno
                    schiarimento sopra il decreto del Vice-Presidente trasmessomi con la
                    ministeriale 7 giugno corrente, N.<hi rend="sup">o</hi> 8943.</p>
            <p>Io aveva rispettosamente domandato la continuazioine del trattamento di capitano
                    aggiunto, ch'io già godeva e per l'intercessione vostra e pel beneficio del
                    Governo.</p>
            <p>Avendo io presentata la ministeriale suddetta all'Ispezione centrale, mi fu fatto
                    avvertire che il decreto parlava di soldo semplicemente, e che per conseguenza
                    il Sotto-Ispettore in Francia non solo mi avrebbe pagato unicamente il soldo, ma
                    non mi avrebbe in verun modo rilasciati mandati di indennità di foraggi, nè per
                    la Cassa italiana, nè per l'Ispezione francese.</p>
            <p>Poichè lo spirito della mia petizione, l'intenzione vostra e quella del
                    Vice-Presidente miravano a farmi ottenere il trattamento di capitano aggiunto,
                    così io vi supplico di volere ordinare agli uffici, a' quali spetta di fare, che
                        <emph>dalla Cassa italiana mi sia mensualmente pagato il trattamento di
                        capitano aggiunto durante la spedizione, detraendo però quello che mi fosse
                        pagato dalla Cassa francese</emph>.</p>
            <p>Spero, Cittadino Ministro, che dopo questo nuovo favore mi concederete di venire
                    personalmente a ringraziarvi, e ad accomiatarmi da voi. Deporrò nelle vostre
                    mani la promessa di conservare tutto il mio ingegno e la mia vita per l'onore
                    della nostra patria, e del nome italiano.</p>
            <p>Salute e rispetto.</p>
            <closer>
               <signed>Ugo Foscolo capitano.</signed>
            </closer>
         </div1>
         <div1 n="152. A Francesco Melzi (14 giugno 1804)">
            <opener>
               <salute>Al Vice-Presidente della Repubblica Italiana<lb/>FRANCESCO MELZI
                        – Milano.</salute>
               <dateline>
                  <date>Milano 14 Giugno 1804, anno 3.</date>
               </dateline>
            </opener>
            <p>Se la fortuna, che affligge di continue sciagure la mia famiglia, non mi rapisse
                    il pane ed il foco, io non avrei mai, Cittadino Vice-Presidente, richiesto il
                    Governo nè di beneficj, nè d'impiego. Pago dell'ospitalità concedutami in questa
                    terra men infelice dell'altra Italia, avrei tentato di sdebitarmi di tanto
                    favore con le opere dell'ingegno mio, dalle quali la mia patria adottiva potesse
                    ricavare onore ed utilità. Ma poichè devo obbedire alla fortuna, m'è di sommo
                    conforto che i beneficj e l'impiego mi vengano dalle mani vostre: la virtù e la
                    grandezza del donatore adonestano il dono. Duolmi bensì che la necessità mi
                    guidi a voi nuovamente; ma chi posso io pregare con più fiducia e meno
                    avvilimento se non voi? La <emph>gratificazione</emph> accordatami dal Ministero
                    della guerra non arriva a cinquecento lire. Non mi querelo; gli altri uffiziali
                    del mio grado non hanno percepito più di me. Essi nondimeno trovandosi
                    equipaggiati, partendo co' propri cavalli e con i loro generali o reggimenti,
                    aveano meno bisogni di me, e poteano con niun dispendio compiere le trecento
                    leghe sino a <emph>Valenciennes</emph>, ove mi si ordina, e giustamente, di
                    pervenire <emph>senza veruno indugio</emph>. Obbedirò fra tre giorni. Il danaro
                    ricevuto bastò appena al saldo di alcuni piccoli debiti da me incontrati in tre
                    anni di soggiorno in Milano. Ciò che mi verrà accordato dalla generosità vostra,
                    altre volte sì liberale verso di me, servirà e pel mio piccolo equipaggio e pel
                    viaggio. La stagione e lontananza non mi concedono di fare a piedi quasi mille
                    miglia; nè la mia giovinezza è più quella di prima.</p>
            <p>Ma io vi chiedo un maggiore beneficio; l'onore di discolparmi. So che le altrui
                    maligne riferte e le mie imprudenze hanno alienato l'animo vostro da me. Ma devo
                    io abbandonare la mia patria senza la stima di chi la governa, e quel che mi
                    duole ancor più, senza la vostra? Facilmente si osa sentenziare un uomo giovine
                    e straniero, il quale non ha per aiuti nè la ricchezza che compra i vili, nè la
                    viltà che placa i potenti: facilmente si accusa d'indole violenta chi respinge
                    le ingiurie con coraggio; e chi si mostra generosamente qual è dà il fianco alle
                    ferite più di colui che si copre col manto dell'ipocrisia. Lo confesso,
                    Cittadino Vice-Presidente, sono stato inesperto ed imprudente; ma il mio
                    contegno fu ad un tempo severamente probo. Non ho mai venduta la mia opinione nè
                    la mia penna, non ho palpato l'ignoranza, la viltà ed il delitto che
                    governavano. Ecco le ragioni delle mie colpe, non per voi, uomo egregio, ma per
                    taluni di coloro interessati ad allontanarmi dal vostro favore. Non accuserò
                    l'invidia: non ho ancora acquistato tanta fama da meritarla; ma e la conoscenza
                    degli uomini e i difficili tempi del vostro reggimento vi hanno dimostrato che i
                    vili odiano naturalmente le anime generose, e che d'altra parte certe qualità
                    fiere e magnanime tengono del veemente e del selvaggio, per cui chi le possiede
                    si attira nel mondo molte inimicizie. Ardisco difendermi, Cittadino
                    Vice-Presidente, perchè la calunnia mi assale nell'ora appunto della mia
                    partenza.</p>
            <p>Pochi dì addietro il generale Trivulzi mi chiese s'io aveva corrispondenze col
                    generale Pino intorno a non so quale passo arbitrario da lui fatto riguardante
                    la Repubblica; e mi disse essere egli stato assicurato ch'io era in Italia uno
                    de' fautori di Pino, il quale m'avea perciò scritto di sostenerlo. Mi offersi di
                    mostrargli le poche lettere ch'io ho di Pino, e sembrò persuaso e della mia
                    lealtà, e delle mie proteste. Ignoro, Cittadino Vice-Presidente, il contegno del
                    generale Pino, e confido non solamente nella mia coscienza per le mie azioni
                    politiche presenti, ma nella ferma determinazione su le future. Nè d'altra parte
                    mi presumo da tanto da fare il capo-fazione, nè sì dappoco per servire di
                    partigiano. Duolmi solo che dopo tanti anni di domicilio nella Repubblica, dopo
                    tante prove dell'amor mio per l'onore italiano, dopo tanti scritti ove se non
                    con ingegno almen con coraggio ho mostrate senza mai contraddirmi le mie
                    opinioni, dopo di avere evitati fino gl'indizi di bassezza, io non mi sia ancor
                    posto in salvo da sì fatte calunnie. Ringrazio l'amorevolezza e la fiducia del
                    Ministro della guerra in tale occasione; e seppellisco questa cosa fra' più alti
                    secreti. Non posso tuttavia partire senza ch'io la sveli a voi; a voi a cui
                    forse prima d'ogni altro sarà giunta. Non sarà forse grato al generale Trivulzi
                    ch'io ve ne abbia scritto; la saviezza vostra ne farà l'uso più conveniente. Ma
                    per non lasciare ombra alcuna di sospetto nell'animo vostro io vi supplico di
                    fare esperimento di me. Piacciavi di esigere e il mio sudore ed il mio sangue,
                    non per la patria soltanto, ma per voi. La gratitudine non pesa al mio cuore. Ed
                    è pur dolce nelle presenti incertezze e nella universale viltà il trovare un
                    uomo (ed un uomo che governa) il quale meriti nobili sacrifici.</p>
            <p>Io abbandono l'Italia, Cittadino Vice-Presidente, con l'amarezza nel cuore.
                    Lascio una vecchia madre abbandonata da tutti i suoi figliuoli o morti o
                    lontani: lascio un paese che mi ha ispirato il fervore delle lettere e della
                    gloria, e dove ho coltivato con tanto amore la più bella lingua del mondo. Ma un
                    giovinetto fratello ch'io educo da gran tempo colma il dolore della mia
                    partenza. Nato più anni dopo di me, pochi giorni dopo la morte di suo padre, non
                    ha potuto godere degli agi della sua famiglia, che sin da quel tempo
                    incominciava a decadere. Da quattro anni mia madre mi confidò questo deposito
                    sacro. Non ho risparmiato nè spese nè fatiche per fargli obbliare le ingiurie
                    della fortuna, e per dargli l'educazione ch'io ho ricevuto dalla mia famiglia in
                    tempi più lieti. Per lui ho consacrato parte degli emolumenti che per vostro
                    favore mi si pagavano dal Ministero della guerra. Non lo sa il mondo, perchè non
                    ho voluto attirarmi la taccia di ostentazioni; ma Vincenzo Monti, il generale
                    Polfranceschi ed alcuni pochi altri potranno farvene fede. Nè lo direi a voi, se
                    la mia partenza e l'incertezza del mio destino non mi lasciassero sommamente
                    sollecito di quel giovinetto infelice. È culto, coraggioso, e bello. Elesse lo
                    stato delle armi; e senza brigare favori....</p>
         </div1>
         <div1 n="Carteggio con Antonietta Fagnani Arese">
            <head>CARTEGGIO CON ANTONIETTA FAGNANI ARESE<lb/>(1861-1803)</head>
            <div2 n="153 (I)">
               <head>I.</head>
               <p>Oh! e adesso sento ch'io t'amo, e che ti devo amare eternamente. Grazie,
                        celeste creatura, grazie. Ho coperta di baci la tua lettera, e l'ho bagnata
                        di lagrime riconoscenti. Io la rileggo, e me la stringo al petto come sacro
                        e prezioso tesoro. O Antonietta! sei veramente tu che mi scrivi? il tuo
                        povero amico stenta ancora a credere che tu, corteggiata da tanta gente del
                            <emph>bel-mondo</emph>, possa rivolgere gli occhi sopra di un giovine
                        malinconico e sventurato, il quale non possiede altro che un cuore che gli
                        fu sempre eterna causa di pianto. Ed io te lo consacro questo mio cuore,
                        tutto, tutto; io spero così di compensarti <emph>del bel dono che tu mi fai
                            del tuo</emph>. E giuro ch'io non sarò primo a rompere mai questi cari
                        legami per cui mi torna ad essere dolce la vita già divenutami triste e
                        noiosa. O mia Antonietta! ho le lagrime agli occhi; e mi scorrono dolci
                        dolci che appena sarebbe più dolce un tuo bacio, e tu me ne mandi cento.
                        — Ma tu sei ricaduta più volte a letto! — se io ti sono
                        caro, abbi cura di te; un giorno solo di tua malattia sarebbe mortale per
                        me; te ne scongiuro. — Oh potessi io rendere eterna la tua
                        bellezza e la tua gioventù! — Come mai ci siamo amati noi? io non
                        lo so; io guardo questa avventura come un dono del cielo. Ma s'io potessi un
                        giorno narrarti tutta la storia della mia passione per te, e come ti ho
                        conosciuta, e come ti ho amata tremando, e a quali ripieghi.... io ti farei
                        ridere e avere a un tempo pietà del tuo Foscolo.</p>
               <p>Lasciami: tornerò da qui a poco: suona la mezzanotte; il mio ragazzo
                        m'aspetta di là per ispogliarmi: vo' mandarlo a letto: non è giusto che quel
                        meschino giovinotto vegli per noi. Così potrò scriverti più liberamente.</p>
               <p>E <emph>quel mio amico</emph>? Amico? n'ebbi due in tutta la mia vita, che le
                        sventure mi hanno allontanati e dispersi, e che hanno divisi sempre con me i
                        piaceri e i dolori, e che mi hanno amato, e che mi amano ancora benchè
                        lontani di tante miglia. Amico? E chi è quell'imbecille che vantandosi di
                        aver avuta in dono la mia amicizia ti ha poi fatto un sì odioso ritratto di
                        me? Io lo benedico perchè mi ha aperto così la via al tuo amore. Ma ch'egli
                        m'abbia creduto brutto nel fisico, passi — me lo dico io stesso,
                        quantunque, a dirtela, io ci abbia adesso un po' di rabbia; ma nel morale?
                        No: niuna azione mai nè iniqua nè bassa ha contaminato i miei giorni. Io ho
                        forse de' difetti e de' vizi, ma oso assicurare che ho delle virtù ignote
                        alla maggior parte degli uomini del mio tempo. So ch'io devo esser tacciato
                        di una eccessiva fierezza, per cui sembro stravagante a certi
                            <emph>uomicciattoli</emph> ch'io guardo d'alto in basso. Ma quando io mi
                        vedo importunato da una turba di volpi e di cani, e di tutte le bestie
                        adulatrici e maligne della società, io per farle fuggire conviene che mandi
                        un ruggito da leone. Tra costoro e me non vi può essere tregua; perch'io mi
                        sento un'anima sublime e sdegnosa d'imbrattarsi nel fango di quella
                            <emph>nobile e galante canaglia</emph>. Hanno dunque ragione s'io son
                        brutto per essi, perchè non devono credere bello che chi loro somiglia. Mi
                        sono fedelmente dipinto con tutte le mie follie nell'<title>Ortis</title>; e
                        spero che tu nel mio carattere trovi molte cose strane, ma nulla di brutto.</p>
               <p>Conviene ch'io ti parli di tuo marito. Io gli voglio bene per quella
                        fisionomia di <emph>buona persona</emph>, e gli devo essere grato per i modi
                        cortesi ch'egli usa con me. Questi sentimenti accrescono la delicatezza con
                        la quale io mi comporto con lui, e davvero ch'io spesso temo di fargli
                        nemmen sospettare — non so spiegarmi più di così — ma mi
                        figuro di essere marito, e perdonerei a mia moglie gli errori figli di una
                        violenta passione, piangerei al suo pianto; ma con tutta questa filosofia
                        vorrei che quanto di ciò accadesse in casa mia fosse circondato da una notte
                        profonda. Onde io, incontrandolo due volte per istrada, non gli ho mai detto
                        nulla. Tu mi dici ch'ei non mi <emph>saprà ricusare</emph>. Ch'ei non
                        sappia, lo credo; ma temo ch'ei non lo voglia. E poi voglio prima sapere a
                        che termini sei col tuo Cecco, perchè io non vorrei essergli cagione di
                        pianto e di scandali.... amerei piuttosto morire lontano da te, e non avere
                        per altra ricompensa che una tua lagrima. Oh, tu mi fai piangere un'altra
                        volta. Addio dunque, addio. Buona notte. Vado a letto a rileggere la tua
                        lettera. Addio. Dimani. Dimani alle nove.</p>
               <space type="stacco-narrativo"/>
               <p>Ore 6 della mattina.</p>
               <space type="stacco-narrativo"/>
               <p>Oh mia amica, il tempo è bello; mi sono alzato di letto, appena svegliato, e
                        son corso alla finestra palpitando; perchè la notte passata, prima di
                        coricarmi, ho veduto il cielo nuvolato. Ma il sole oggi è più splendido che
                        mai. Oh mio angelo, io ti vedrò. Il mio amore è ormai divenuto insoffribile,
                        immenso. Cielo, cielo, abbi pietà di noi.</p>
            </div2>
            <div2 n="154 (II)">
               <head>II.</head>
               <opener>
                  <dateline>
                     <date>Giovedì, ore 8.</date>
                  </dateline>
               </opener>
               <p>Sai tu ch'io mi sveglio, e mi pare di essere divenuto bello! Da gran giorni
                        io gemeva in una tristezza mortale; io pensava sempre a te, e sempre
                        tremando. Oggi soltanto il tuo nome esce dalle mie labbra, e le mie labbra,
                        sorridono. Oh! io sono amato da te: — quanti cari fantasmi sono
                        venuti iersera a lusingarmi appena che tu m'hai lasciato! quante dolci
                        illusioni mi hanno accompagnato per la strada.... mi parea di vederti ogni
                        momento al mio fianco, e nel silenzio della notte mi parea udir la tua voce.
                        Giunto a casa, ho tentato invano di scriverti. Mi sono addormentato sopra un
                        sofà, e mi sono ridestato più volte stendendoti le braccia. Finalmente mi
                        sono spogliato.... ma il mio sonno fu breve, interrotto. Pur troppo! il
                        dolore mi tiene assopito in un letargo di morte; e nella gioia non trovo
                        conforto, perchè mi sconvolge tutta l'anima. — Odilo intanto; sì,
                        voglio dirtelo mille volte; t'amo, t'amo! Ma corrisponderai tu al sentimento
                        di questo giovine sventurato, nel cui petto arde un torrente di fuoco? sarai
                        tu capace?... — Ahi! questo dubbio terribile mi consiglia talvolta
                        a rinunziare per sempre per sempre alle lusinghiere speranze dell'amore; e a
                        ritornare nella mia solitudine: — rinunziare a te! — no:
                        un tuo bacio, un solo tuo bacio, e poi io non mi lagnerò delle lagrime che
                        mi farai spargere.... sì; pur troppo, io temo che tu mi farai piangere
                        amaramente!</p>
               <space type="stacco-narrativo"/>
               <p>Ore 4.</p>
               <space type="stacco-narrativo"/>
               <p>Sono passato oggi spesse volte dalla tua casa; ma non ho veduto alla finestra
                        nè la tua cameriera, nè persona vivente. Oh come io sono restato colpito
                        vedendoti passare! Io stava parlando col Greco de' miei antichi amori in
                        Toscana; ed egli mi parlava de' suoi. Mi pare di ottimo cuore. Io gli sono
                        divenuto amico, perchè mi avvicino a tutti coloro che ti vedono sovente; mi
                        pare che abbiano qualche cosa del tuo: e rimango qualche volta immobile e
                        silenzioso, come se la loro presenza mi fosse sacra. Ma tu bada di non
                        confidare nè al Greco nè ad anima vivente alcuna sillaba. Imprudente! tu ti
                        sei confidata; e a chi?... non voglio arrossire.... oh mia amica! io non amo
                        per ambizione. La dolce necessità di amare e di essere amato mi ha tratto a'
                        tuoi piedi, né cangerei un tuo bacio secreto con mille favori palesi. Oserò
                        confessarlo. Anche le poche volte ch'io ho amato per capriccio, il
                            <emph>mistero</emph> ha sempre aperte e chiuse le cortine del letto
                        dell'amore. Gli amori non possono essere eterni: questo favore se lo sono
                        riserbato i numi.... ma quando le rose dell'amore si sono appassite, la
                        divina amicizia le deve raccogliere, e respirarne la fragranza...; nè io so
                        come si possa tradire la riputazione di una personan che ci ha fatto
                        dimenticare per qualche tempo i dolori della vita. Amiamoci. Ma se l'odio, e
                        il disprezzo devono succedere al nostro amore, cessiamo piuttosto d'amarci
                        sino da questo momento. E, credimi, quanto più tu confiderai la nostra
                        passione, tanto più la diffidenza, la gelosia ed i sospetti ci staranno
                        d'intorno. Potendoci scrivere, noi non abbiamo bisogno di confidenti.
                        Porterò ogni sera le lettere alla tua cameriera; la sera mi pare più
                        opportuna: di giorno troppa gente hai d'intorno che mi conosce. Se io
                        t'amassi meno, io non userei tante circospezioni: ma tu hai de' legami che
                        devi rispettare, e che per conseguenza devono essere per me sacrosanti.</p>
               <p>Appunto! ho incontrato oggi il tuo Cecco. Non rispose al mio saluto, perchè
                        sfuggì di vedermi. M'avvidi poi ch'egli mi sogguardava amaramente. Davvero
                        ch'io non so come contenermi con lui. Ho pensato mille modi: ma i più
                        violenti mi sembrano pericolosi, e i più dolci inefficaci. — L'ha
                        inteso iersera che ti diceva: <emph>Lo trovate voi ancora bello</emph>? So
                        che tu hai risposto che <emph>no</emph>: — e in verità che mi
                        spiacerebbe assai, se tu mi avessi trovato bello: presto potrai
                        disingannarti; e allora? — Ah no: ama in me ciò ch'io ho di
                        migliore, e che non ha che fare con la bellezza; il mio cuore, il mio
                        cuore.... sì, il mio cuore che non oserebbe mai nè fingere, nè tradirti, nè
                        vendicarsi di te anche se tu mi lusingassi per aggiungermi nella lista delle
                        tue vittime. — Addio; addio, celeste creatura. Mi chiamano a
                        pranzo. Ancora tre ore prima di vederti al teatro.... E domani sera? Dove!
                        — Oh se tu leggessi nel mio cuore quando que' tuoi grandi occhi
                        divini s'incontrano ne' miei, tu ti compiaceresti del conforto che procuri a
                        questo sventurato. Addio mille volte.</p>
            </div2>
            <div2 n="155 (III)">
               <head>III.</head>
               <opener>
                  <dateline>
                     <date>Giovedì a sera.</date>
                  </dateline>
               </opener>
               <p>Nel mio misero stato io non ho altro conforto che la tua vista; e quest'unico
                        conforto m'è ancora rapito. Che inferno stasera! Io mi sono prefisso di non
                        turbare nè i tuoi riguardi domestici, nè la tua pace; e sfuggo di vederti
                        quando <emph>Cecco</emph> è con te.... e quando mai non è con te? Ma tu mi
                        piangeresti se potessi immaginare quanto è doloroso per me questo
                        sacrificio. Poco fa io mi sarei sbranato il cuore: girava di qua di là, di
                        palco in palco, e sempre fremendo. Oh! sento che l'amarti mi costa pur de'
                        tormenti: ma non importa: una tua sola occhiata' mi compensa di tutto.
                        — E come eri tu bella questa sera! La tua fisonomia era così
                        passionata, i tuoi occhi sì vivaci, e le tue labbra.... quante volte ho
                        ritirato i miei occhi da te pieno di spavento! Sì! la mia fantasia e il mio
                        cuore cominciano a crearsi di te una divinità.... e.. soffri ch'io te lo
                        ripeta.... io temo che quando tu ti vedrai onnipotente con me io diverrò la
                        tua vittima, e maledirò i miei giorni. Intanto io devo amarti, sì.... e
                        amarti, per quanto starà in me, sino all'ultimo sospiro. — Quando
                        tu nel tempo del ballo ti sei per alcuni minuti chinata su la tua mano, io
                        ti guardava e mi sembrava di leggere nel tuo cuore gli stessi miei mali. Una
                        illusione, forse ingannatrice, mi faceva credere che tu mi amassi quanto io
                        t'amo.... Le lagrime mi vennero su gli occhi, e mi sono allontanato per non
                        farmi scorgere da quei che mi attorniavano. Buona notte.</p>
               <space type="stacco-narrativo"/>
               <p>Venerdì, ore 7.</p>
               <space type="stacco-narrativo"/>
               <p>Sì, donna divina! io mi desto con te.... giorno e notte io sto sempre con te,
                        e vivo di te soltanto. — Anche ier sera il tuo <emph>Cecco</emph>
                        sfuggì d'incontrarmi quantunque io mi ci affacciassi a bella posta per
                        avvezzarlo a vedermi. — Oggi userò di tutti i mezzi per farti
                        capitare le mie lettere. La più lunga è datata da ieri mattina: e sai tu
                        ch'io stava lì lì per usare una delle tue imprudenze? Ho cercato il momento
                        per gittartela in palco: mi è sfallito; ed è meglio. Ma dove diavolo s'è
                        cacciata ieri la tua cameriera? fa che ella mi aspetti ogni sera verso le 24
                        suonate alla finestra. Ella avrà le mie lettere senza che la tua gente mi
                        veda. E poi? — Sai tu ch'io con te sono divenuto pauroso come un
                        bambino? Quante volte ier sera ho voluto entrare nel tuo palco, e quante
                        volte mi sono ritirato! Vorrei sapere s'io potrei, <emph>impunemente per
                        te</emph>, farmi presentare. Temo de' <emph>cento occhi di Argo</emph> e
                        delle sue solite <emph>sgridatine</emph>. Addio, addio. — Vien
                        gente — addio.</p>
               <space type="stacco-narrativo"/>
               <p>Venerdì, ore 7 e 1/2.</p>
               <space type="stacco-narrativo"/>
               <p>Non so tentare miglior mezzo per farti avere le mie prime lettere che
                        d'involgerle fra due libri. — Saranno religiosamente consegnati
                        alla tua cameriera. Stasera c'è accademia al Teatro. — Addio.
                        Addio.</p>
            </div2>
            <div2 n="156 (IV)">
               <head>IV.</head>
               <p>E s'io non ti scrivo quale conforto mi resta più? Allontanato da te, vorrei
                        riparare così alla crudele fortuna e a quei fatali riguardi che ci
                        contendono di poterci vedere. Quante volte io prendo la penna per narrarti
                        ogni minima mia azione, e per farti, per così dire, un giornale di tutti i
                        miei pensieri! Così potess'io, mia dolce amica, mostrarti, scrivendoti,
                        tutta tutta la mia anima; io sono sicuro che tu m'ameresti assai più; e oso
                        dire che se qualche volta in te languisse l'amore per me, ti resterebbe
                        sempre un'amicizia candida, eterna. — Ma io ti scongiuro; cerca
                        ogni via perch'io possa vederti, e parlarti, e.... oh divina illusione!
                        — Se tu sapessi, mia cara, com'io vivo pascendomi delle care
                        speranze dell'avvenire! Come io mi addormento sovente salutandoti, e
                        ringraziando que' tuoi grandi occhi che tante volte mi hanno detto che tu
                        m'amavi! Sì; tenta ogni via: io n'ho immaginato mille; ma non ho saputo
                        nulla risolvere. Se almeno tu fossi in campagna! — Dimmi; esci tu
                        sola a messa? Quando e dove ci vai? Oh che lieve espediente! — Ma
                        è più facile che tu ci riesca meglio di me in quest'affare.</p>
               <p>Ho veduto tuo marito: te ne scriverò domani: non osai dirgli nulla ancora.</p>
               <p>Penso del resto di venire nel tuo palco da me solo. V'è egli bisogno ch'io ti
                        sia presentato se io sono conosciuto da tutta la tua famiglia? Maladetta
                        etichetta! — Addio addio.</p>
               <p>Povero me! mi dice il cuore ch'io andrò a cercare della tua cameriera e che
                        le finestre staranno chiuse. Eterno Iddio! quanti tormenti.</p>
               <closer>
                  <signed>Il tuo Amico.</signed>
               </closer>
            </div2>
            <div2 n="157 (V)">
               <head>V.</head>
               <opener>
                  <dateline>
                     <date>Subito dopo d'averti lasciata.</date>
                  </dateline>
               </opener>
               <p>Dio gliene rimeriti al <emph>Conte d'Albania</emph>; tu sei così compiacente,
                        io così indiscreto.... che si stava lì lì per fare il quinto peccato
                        d'intemperanza. Ma <emph>il giusto pecca sette volte il giorno</emph> (dice
                        la Scrittura) immagina noi che siamo dannati.... a quest'ora. È l'unica
                        volta che il diavolo invece di destare le tentazioni le addormenta. Ti
                        scrivo tante pazzie perchè sono propriamente di mal-umore; e me lo ha
                        cacciato in corpo quella ostinazione di voler a ogni costo diventare noioso
                        e a te che gli hai voluto bene e a me che non gli ho voluto male.
                        — Eri così bella, ch'io, a confessarti la verità, mi struggeva di
                        darti un bacio.... un altro <emph>solo bacio</emph>. Ti lascerai dipingere
                        così.... — Son proprio di mal umore: spero che stamattina non
                        essendo uscita, andrai un po' al corso; t'inspiri il cielo di andarci sola!
                        Dopo tanti giorni voglio andarci per tentar di.... di distrarmi.... no, no,
                        Antonietta; per tentar di vederti. Tutto tutto mi è freddo e importuno senza
                        di te. Addio, mia Antonietta, addio, addio, e.... que' baci che il
                            <emph>Conte di Albania</emph> ci ha intercetti.</p>
            </div2>
            <div2 n="158 (VI)">
               <head>VI.</head>
               <opener>
                  <dateline>
                     <date>Venerdì ore 11 incirca ….</date>
                  </dateline>
               </opener>
               <p>Mia cara amica. Usciamo alfine di tutela: non c'è altro compenso per
                        liberarti dal tuo custode fuorchè quello di parlargli chiaramente. Il
                        bell'amore che ti vuol egli ispirare, così brontolone e noioso com'è! Mi
                        sono trovato in pari caso. Sai tu il rimedio? ho rappacificati i due amanti
                        disgustati per causa mia; e poi ho fatto sferzare i cavalli del mio calesse,
                        e diritto sempre sino a Siena. Amore e la pazzia mi seguitarono, è vero, da
                        Milano, e mi furono ospiti per alcuni mesi su e giù per la Toscana: scrissi,
                        piansi, m'afflissi.... fu tutt'uno. Duecento quaranta miglia di distanza, un
                        po' di ragione, un po' più d'amor proprio, un cavallo e due libri mi hanno
                        finalmente ridotto a darmene pace. — Che vuol dire romanzetto
                        ambulante? — O Antonietta; vuol dire ch'io non era immensamente
                        innamorato e che il tempo vinse la passione.... perchè..., a dirtela, la
                        passione non era più forte del tempo. Confesso che in altri casi non avrei
                        avuto tanta costanza. Ma il conte d'Albania è egli innamorato? O Contino!
                        l'amore per vanità è vuoto, vuoto.... vuoto, sto per dire come la testa di
                        madama Fermiggini. Un'altra donnetta sul candeliere, circondata da quattro
                        giovanetti di moda, provveduta di una bella carrozza, con molto sfarzo e
                        moltissimi debiti, un paio di vezzi, e mezza dozzina di freddure, poca
                        testa, e niente di cuore.... Eccoti la donna fatta per te: su dalle braccio,
                        siedile al fianco, e da' scaccomatto alla incostante Antonietta. —
                        Vuo' tu scommettere, mia cara amica, che se la trovasse ti pianterebbe, e ci
                        lascerebbe in pace una volta? La provvidenza e il signor Celentani gliela
                        provvedano.... e gliela troverei io stesso, se, come la provvidenza e il
                        signor Celentani, il tuo povero amico vivesse fra il mondo galante e facesse
                        il <emph>mastro di casa</emph> di tutte le belle. Che se il tuo conte fosse
                        innamorato, gli ho suggerito iersera i tre rimedi applicati sempre con
                        successo in simili malattie: o darsene pace, o allontanarsi, o impiccarsi.
                        Nè ho avuto scrupolo di coscienza nell'aprirgli quest'ultimo vaso, perchè la
                        medicina è alquanto amara per tutti coloro che amano per moda. —
                        Gli darò dunque il buon viaggio e parecchie commendatizie per le più
                            <emph>belle</emph> di tutte le capitali d'Italia. Gli cederò sovr'esse
                        tutti i miei diritti, e tutti i miei meriti. Una corsa da
                        <emph>viaggiatore</emph> gli gioverebbe moltissimo.... È vero ch'ei di
                        salute sta ottimamente.... ma d'esperienza e di testa? mi ha un po' del
                        collegiale; brutta qualità! La testa poi.... per dire la verità, non è
                        romanzesca.... ma cos'è? per non mormorare del prossimo dirò che la sua
                        testa mi par <emph>niente</emph>. Ma certo che un cavalierino di
                        <emph>Malta</emph>, un nobile-repubblicano, un militare dell'ultima guerra,
                        troverebbe molte fortune e molte lezioni nel <emph>granmondo</emph>, fuor di
                        Milano per altro; perchè qui si è sciupata la riputazione. Avrei rimorso di
                        dare questo consiglio a un pover'uomo come me.... ma grazie alla fortuna e
                        a' suoi antenati egli ha tanto da poter fare uin viaggetto senza incomodarsi
                        gran fatto.... massime adesso, tempo di pace. — Fuor di scherzo;
                        parlagli chiaramente; s'ei non vuol lasciarti perchè ti ama, pregalo che ti
                        lasci perchè tu non l'ami. Vi son de' momenti e delle situazioni per cui
                        bisogna seguitare la propria amica sino al sepolcro. Se tu, così inferma
                        come sei, così cara al mio cuore, così necessaria, Antonietta, a questo
                        giovine sventurato..., se tu spirassi fra le mie braccia.... qual altro
                        rifugio mi resterebbe se non la tua sepoltura? Io unirei il mio cadavere al
                        tuo per non sopravvivere nel pianto, circondato dalle perfidie e dalle
                        sciocchezze degli uomini. Se un onnipotente destino ci separasse, se le
                        circostanze domestiche esigessero in me una vittima della pace di tutta la
                        tua famiglia, e se il rispetto per la tua fama, che a me è più cara della
                        tua stessa bellezza, mi costringesse a.... oh sì! io mi abbandonerei alle
                        lagrime e alla disperazione. Ma, se tu mi lasciassi per un altro di cui ti
                        fossi innamorata sotto a' miei occhi,... vorrei io darti il trionfo di
                        vedermi a' tuoi piedi? vorrei io farti ostentare un freddo sospiro di
                        compassione sulle mie sciagure? no, no: fremendo nel furore, ti fuggirei; ma
                        celando il mio dolore a tutti i mortali e a me stesso.... e forse sarebbe
                        l'unico caso in cui l'orgoglio otterrebbe vittoria su l'amore. —
                        Perchè dunque egli dimentica e la tua tranquillità, e il proprio carattere?
                        Sento ch'ei t'inquieta sempre; e davvero che s'ei non la finisce io perderò
                        la pazienza. Non so chi mi ha detto ch'egli ha un <emph>cuore di
                        cimice</emph>; non l'ho creduto.... Ho anche udito a dire ch'egli abbia una
                            <emph>lingua da Giovenale</emph>; e questo l'ho creduto per non fargli
                        torto. Chi vive nella <emph>gran società</emph> non può, nè deve parlar bene
                        delle donne. E mi ha fatto questo ritratto di lui chi ha sentito dalla bocca
                        del tuo <emph>Coloandro</emph> una scandalosa serie di aneddoti ch'egli
                        spacciava o per <emph>amor tuo</emph> o per <emph>amor proprio</emph>. La
                        fallava in tutti due i sensi. Se dunque tornasse, per vendicarsi, alle
                        antiche ciarle.... l'opera e l'autore essendo da gran tempo conosciuti, non
                        ci sarebbe che una nuova edizione.</p>
               <p>Il male starebbe s'ei ne chiaccherasse con tuo marito; e qui la mia arte
                        fondata su la pratica non m'insegna rimedi. Non sono stato mai nè spione nè
                        marito. D'altronde io rispetto molto i mariti, ed amo per mille ragioni il
                        tuo.... Ma oggi, se il diavolo d'ieri non viene a preservarci dalle
                        tentazioni, ne parleremo insieme. Se saremo condannati al silenzio scrivimi,
                        perch'io sappia stasera qual partito vuoi prendere. Addio. Addio.</p>
            </div2>
            <div2 n="159 (VII)">
               <head>VII.</head>
               <opener>
                  <dateline>
                     <date>Ore 4 e un quarto....</date>
                  </dateline>
               </opener>
               <p>Se colui che ti mostrò il biglietto smarrito è Bolognini, prendilo con le
                        buone, pregalo, fa' paga con qualche mezza confidenza la sua indiscreta
                        curiosità, e tenta ogni via di calmarlo.</p>
               <p>S'egli è Cecco.... — non può essere, no, lo credo onesto
                        — ma in tale caso non saprei che consigliarti: ho un pensiero
                        ch'io ti dirò a quattr'occhi, e che non offenderebbe nè il tuo nè il mio
                        onore.</p>
               <p>In ogni modo hai fatto male ad abbandonare quel biglietto; dovevi lacerarlo o
                        arderlo in sua presenza. I suoi sospetti sono così fondati che nulla può nè
                        scemarli nè accrescerli.</p>
               <p>Le tue lettere sono intatte; almeno quelle che mi hai inviate; se per altro
                        non ne avessero già intercettata qualcuna ne' giorni addietro. Ma non lo
                        credo. Della tua donna sei tu sicura? massime in questi giorni mentr'ella
                        sta per andarsene.</p>
               <p>Non so perchè quel signore, e sia chi si vuole, vuol entrare tanto ne' nostri
                        fatti. Io gliene farò passare la volontà.</p>
               <p>Al Greco bisogna confidare qualche cosa per farlo imbarazzare ne' nostri
                        interessi. Ma ci vuole cautela; non dirgli nulla sino a che io non ti abbia
                        parlato.</p>
               <p>Per me sono pronto a tutto a tutto: se tu lo esigi, ti lascerò.... ti perderò
                        per sempre.... perderti per sempre e morire. No, Antonietta, non posso
                        resistere a questa idea. Non mi abbandonare, se non vuoi vedere il più
                        tremendo di tutti i sacrifizi. Ma per il tuo onore, e per la tua
                        tranquillità lo farò, sì lo farò. Addio.</p>
               <p>Il tuo infelicissimo amico; il tuo eterno amante.</p>
            </div2>
            <div2 n="160 (VIII)">
               <head>VIII.</head>
               <p>Come tutto l'universo si va perdendo a questi occhi, e tutto quello che mi
                        sta intorno m'annoia! Iersera madama Monti mi sgridò nel suo palco; e da
                        tanti anni avvezzo a vederla, e tutti i giorni, è quasi una settimana ch'io
                        non vado a trovarla. E in verità, io devo una somma riconoscenza e a lei e a
                        suo marito. Ella mi ha dato quella poca amicizia che il suo cuore può dare;
                        — ma io non ho avuto, nè avrò forse mai un amico più caldo e più
                        leale di Monti. Egli ha un'anima di foco: e son certo che morrebbe di dolore
                        se io gli facessi credere ch'egli ha qualche ragione di non amarmi.
                        — Eppure io mi sono dimenticato di tutti! La mia esistenza, i miei
                        pensieri, tutto tutto è consecrato a te sola. Hai fatto bene, mia dolce
                        amica, a non venire in giardino: faceva freddo; io ho tremato nell'idea che
                        tu facessi la faccia di venirci. Conserva la tua gioventù e la tua bellezza:
                        tu sei degna di possederle. Passeranno! pur troppo; ma il tuo cuore resterà
                        sempre, ed io lo amerò sempre, e lo cercherò sempre. Prima di conoscerti da
                        vicino io desiderava i tuoi sguardi, ma adesso talvolta non ci penso
                        nemmeno.... io m'immergo nella cara illusione di averti fatto sentire che
                        hai un'anima, di cui non hai forse fatto per lo passato tutto il buon uso
                        che potevi farne, e che io, io l'ho destata e la possedo. Dimmi; posso io
                        abbandonarmi di buona fede a questa illusione? Ti ho scritto ier l'altro e
                        ieri; ma non ho avuto alcuna risposta. Son forse quesiti importuni? Guai a
                        me s'io potessi crederlo. Chiamami <emph>romanzo</emph>, ed hai forse
                        ragione; ma non lo sono per elezione.... io devo alla natura questa ardente
                        immaginazione e questo cuore, che mi hanno fatto soffrire tanti tormenti, ma
                        che non sono stati mai domati, nè dall'esperienza, nè dalle sventure. Addio.
                        Addio. Ho da scriverti molte altre cose, ma non mi sento bene. Mi duole
                        assai la testa, e temo che stasera ti farò cattiva compagnia. Per domani non
                        c'è niente: te ne dirò il perchè, e converrai meco ch'io ho ragione. Spero
                        di aver trovato per domani l'altro un luogo stabile e secretissimo. Domani a
                        sera te ne saprò dire. Se sarà bel tempo io sarò al giardino verso le dieci;
                        ma non t'arrischiare se la giornata non è calda e se non ti senti veramente
                        bene. Da madama Delac non ci pensare nemmeno. Addio. Addio.</p>
            </div2>
            <div2 n="161 (IX)">
               <head>IX.</head>
               <opener>
                  <dateline>
                     <date>Domenica ore quasi cinque....</date>
                  </dateline>
               </opener>
               <p>La stanza è vicinissima a casa Delac ma molto più inosservata. Converrebbe
                        venire senza servitore perchè l'anticamera non c'è: la stanza è per altro
                        affatto solitaria e secreta. Ti aspetterò domani alle nove passate nella
                        piazzetta di casa Delac; vieni dalla contrada della Passarella. Se quest'ora
                        non ti accomoda scrivimi subito e fa consegnare la risposta al mio messo con
                        l'indirizzo a madama Delac. Se non puoi scrivere mandami le Tombe di Hervey
                        ch'io allora comprenderò che tu verrai alle nove passate al luogo disegnato.
                        Soprattutto nella tua risposta, se scrivi, determina precisamente l'ora, e
                        il luogo dove ti devo aspettare. Diversamente non martedì, ma domani alle
                        cinque andrò ad aspettarti dalla tua cameriera: domani. Come posso vivere
                        senza vederti? e sono otto giorni! Addio, addio mio cuore: domani sì, ti
                        dirò quanto torto tu hai accusandomi. — Addio, mia cara amica.
                        Stasera andrò un momento al teatro per vederti; non verrò nel tuo palco, se
                        tu non me ne farai cenno quando passerò. Intenderò che tu mi vuoi se ti
                        porrai il ventaglio alle labbra. Addio.</p>
            </div2>
            <div2 n="162 (X)">
               <head>X.</head>
               <opener>
                  <dateline>
                     <date>Venerdì, ore 5....</date>
                  </dateline>
               </opener>
               <p>Preparami un <emph>migliaio</emph> di baci, ch'io verrò stasera a succhiarli
                        dalla tua bocca celeste. O momenti di paradiso! io vi aspetto con tanta
                        ansietà; durate così poco! e poi mi abbandonate di nuovo a questo vuoto
                        terribile, a questa cupa tristezza, a questa dimenticanza di tutto il
                        mondo.... — Sai tu che mercoledì è partita la posta senza lettere
                        per mia madre?</p>
               <p>O mia filosofessa! tu mi hai tanto commosso ier l'altro con la tua lettera
                        scritta fra i dolori: e veramente hai ragione: il fiore della vita si
                        scolora così presto! E a noi due, mia Antonietta, restano ancora pochi anni;
                        sentiamo troppo; e l'anima ci divora il corpo, mentre ai più dei mortali il
                        corpo seppellisce l'anima. D'altra parte la tua infelice salute, che pur mi
                        ti fa più cara, non ti promette molte ore felici...., e a me le
                        disavventure, e la trista esperienza, e la perfidia degli uomini, e la
                        malinconia che mi domina tutte le facoltà, mi avvertono che il tempo del
                        piacere è quasi finito per me. Non importa: noi ci amiamo, e lealmente,
                        ardentemente; non basta? Devo io dirti il mio unico voto?.... quando i tuoi
                        sospiri si trasfondono nella mia bocca, e mi sento·stretto dalle tue
                        braccia.... e le tue lacrime si confondono alle mie.... e.... sì; io invoco
                        la morte! il timore di perderti mi fa desiderare che la vita in quel sacro
                        momento si spenga in noi insensibilmente, e che un sepolcro ci serbi
                        congiunti per sempre.... — Lascia lascia ch'io t'allontani da
                        questi pensieri.... perchè devo io amareggiare la gioia della tua
                        gioventù?.... perchè devo io spargere la mia malinconia sulla voluttà fatta
                        per la tua anima angelica e per la tua celeste bellezza?</p>
               <p>Che opinione ti eri formata della mia maniera di amare? si è ella migliorata,
                        o sei restata delusa? mi credevi più ardente? più discreto?, ti sei
                        impegnata con me più per fatalità che per vocazione? E adesso cosa ne pensi?
                        — Che turba d'interrogazioni! Ma ci si risponde così presto ch'io
                        spero che non t'annoieranno; e tu sei tanto ingenua che tu non ti troverai
                        intricata a dirmi la verità. Per me, io trovo in te più di quello che mi
                        aspettava: credeva in te moltissimo capriccio e poco sentimento, e mi sono
                        ingannato.... Io trovo ancora una certa delicatezza che non ho scoperta in
                        niuna altra donna, e una bontà che non so come si combini col tuo ingegno.
                        Addio: Addio. Volta, e leggi con più attenzione queste altre due righe.</p>
               <p>Prima delle otto io passerò.... Se la prima finestra sarà aperta entrerò
                        nella stanza della Teresina …. e se non…. — la finestra sarà
                        aperta, me lo dice il cuore.... Se fosse chiusa, io.... verrò ad ogni
                    modo.</p>
            </div2>
            <div2 n="163 (XI)">
               <head>XI.</head>
               <opener>
                  <dateline>
                     <date>Sabbato, prima di desinare.</date>
                  </dateline>
               </opener>
               <p>Tu sei certa dunque ch'io t'amo, o celeste creatura? Oh!... sì, io t'amo
                        quanto posso amare; il mio cuore non può reggere più alla piena di tante
                        sensazioni. Io sento la passione onnipotente dentro di me.... eterna! Sì io
                        t'amo. Io sperava da' tuoi baci un qualche ristoro; ma invece io ardo ognor
                        più.... Il sorriso è fuggito dalle mie labbra; e la profonda malinconia che
                        mi domina non mi lascia se non quando io ti vedo.... e ti vedo venire così
                        amorosa verso di me e farmi confessare come, ad onta di tanti mali, la vita
                        è preziosa. Ma.... io tremo! Che farai di me ora che sei sicura del tuo
                        potere? mi abbandonerai tu alle lagrime e alla disperazione? ti raffredderai
                        tu con me? — io so che mi sarebbero utili le arti del
                        libertinaggio per farmi amare di più: dovrei fingere meno ardore per
                        irritare il tuo amor proprio, dovrei.... ah! la mia ragione le conosce tutte
                        queste arti, ma pur troppo il mio povero cuore non sa fare alleanza con la
                        mia ragione. Io lo abbandono tutto tutto a te.... io spero che tu non sarai
                        capace di tradirlo. È vero, mia cara, ch'io temo del tuo amore perchè ne'
                        suoi principj è stato troppo impetuoso, perchè tu sei troppo bella, e troppo
                        circondata dal <emph>bel-mondo</emph> in cui ti perdi, perchè....
                        — ma con tutto ciò io non ti credo così cattiva da lasciarmi
                        crudelmente: quando l'amore si raffredderà in te, posso io lusingarmi, o
                        Antonietta, che la compassione e la riconoscenza ti parleranno in favore del
                        tuo amico? Sì, io me ne lusingo, perchè il tuo cuore è ben fatto.... perchè
                        io non merito di essere tradito. T'amai e t'amo con tutta la lealtà e la
                        delicatezza della virtù.... io mi sono confidato tutto a te.... nelle mie
                        stesse diffidenze io ho prescelto di essere piuttosto tradito che di non
                        credere ai tuoi giuramenti. Rispondimi lealmente, o mia amica; e rispondimi
                        con tutta l'effusione della tua anima. La tua passione per me s'è ella
                        raffreddata? temi tu che quel divino delirio che ti conduce fra le mie
                        braccia cominci a svanire?.... oh terribile idea! Ma tu rispondimi. Non
                        temer dal mio canto nè rimproveri nè eccessi.... Io piangerò, io morirò, ma
                        rispettando sempre la tua fama. Io verserò l'ultimo respiro su le tue
                        lettere. E dirò leggendole: <emph>La mia Antonietta mi ha pur qualche volta
                            dato tutto il suo cuore e ha confuse le sue lagrime alle mie</emph>.
                        Intanto odilo; niuna donna può vantarsi di essere stata tanto amata da me.
                        Ho amato, è vero, ma non sapeva di potere amar tanto: i miei passati amori
                        hanno avuto o i caratteri romanzeschi, o con qualche donna del gran mondo
                        quei del libertinaggio; ma con tanta passione, con tanta ingenuità, con
                        tanta verità di amore non ho amato mai. E non amerò più! Io te lo ripeto, o
                        Antonietta, questo giuramento: tu sarai l'ultima donna ch'io amerò: e dopo
                        di te non mi avrà che la solitudine, o la sepoltura. Rispondimi. Addio.</p>
            </div2>
            <div2 n="164 (XII)">
               <head>XII.</head>
               <opener>
                  <dateline>
                     <date>Ore 4 <add resp="ed">?</add>.</date>
                  </dateline>
               </opener>
               <p>Sciagurato di servitore! Invece di portare i libri a me in persona, li
                        abbandonò nell'anticamera comune a me e a madama Magenta. Non picchiò; o
                        forse non si degnò di picchiare più volte. Sono stati in casa tutt'oggi il
                        mio fratellino, il ragazzo ed il maestro, e l'avrebbero inteso; e se tu lo
                        mandasti prima del mezzodì, c'era anche io. L'imbecille posò i libri presso
                        una porta, senza nemmeno consegnarli al guardaportone, o a qualche servo.
                        Sgraziatamente quella non è la porta per cui escono quelli di mia famiglia;
                        onde io non li ebbi che adesso; e il mio domestico li trovò mezz'ora fa per
                        terra: chi sa quant'è che stavano lì. Per nostra fortuna erano sigillati
                        ancora, e la tua lettera intatta. Ora va'; fidati a quella canaglia.</p>
               <p>Sono stato lì lì per venirti a trovare verso le una; ma ho pensato al
                        pittore, e a.... a.... e invece ho tirato diritto e sono andato al
                        boschetto; e ho passeggiato; e mi sono sdraiato sopra uno di que' sedili,
                        illudendomi per tre ore continue. Io ti vedeva venire verso di me, così
                        semplicemente vestita come ti vidi ieri mattina.... e come un pellegrino ho
                        visitato que' luoghi dove noi abbiamo passeggiato, e dove ti sei seduta, e
                        il sito di quel bacio.... (o anima mia! io mi sento ancora le labbra umide e
                        odorose).... Non v'ha riparo. Questo fuoco divoratore, immenso, non può
                        starmi più dentro il petto. Me lo sento scoppiare da tutti i sensi, dagli
                        occhi, dalle mani.... conviene ch'io ti veda.... ho abbandonato già ogni
                        prudenza.... ch'io ti veda! Quante vie ho tentate! non me n'è ancora
                        riuscita alcuna. S'io avessi una casa meno nell'occhio, o se tu potessi
                        essere libera la sera! — C'era un mio conoscente che abita in
                        Brera l'appartamento del povero Parini. Luogo secretissimo; ci dormiva io
                        prima di avere questa casa, perchè il padrone era andato a Genova; e me lo
                        aveva ceduto fino al suo ritorno. Sono andato a riprendere le chiavi ch'io
                        due mesi fa aveva consegnate al custode; e ho saputo che il padrone è
                        ritornato da pochi giorni. — Dunque? — Odimi: io non
                        posso più: domani fra le dieci e le undici verrò da te, e caschi il mondo.
                        Se tuo marito sarà uscito poni un fazzoletto oscuro o un pezzo di carta
                        scritta o imbrattata sopra una inferriata della terza finestra, che
                        probabilmente è delle tue. Così verrò con più animo; e s'egli tornasse non
                        avresti tu un luogo da nascondermi; non c'è un'altra porta per la quale io
                        sortirei e volerei dal Greco sotto pretesto di visitarlo? Se tu approvi
                        questo espediente, fammelo sapere col segnale indicato. Se sino alle undici
                        non ci sarà, io.... non so che farò, ma lascio la cura alla Provvidenza.</p>
               <p>C'è pericolo, Antonietta, che tu non legga bene le mie lettere? E certamente
                        que' tuoi occhi divini devono standarsi per dicifrare questi miei
                        geroglifici. Vo temperando penne, e aggiustando calamai. Ma non riesco a
                        fare una linea più leggibile di queste.</p>
               <p>Addio, addio, Antonietta. Fra tre ore io ti vedrò; io ti adorerò. Addio, mia
                        vita. Il tuo Foscolo t'ama, t'ama, t'amerà.... e t'amerà, pur troppo! sino
                        all'estremo sospiro; quando tu forse non ti ricorderai nemmeno più del suo
                        nome. — Ahi terribile idea! — Addio, addio.</p>
            </div2>
            <div2 n="165 (XIII)">
               <head>XIII.</head>
               <opener>
                  <dateline>
                     <date>Lunedì all'alba.</date>
                  </dateline>
               </opener>
               <p>Tu sei così divenuta padrona di me, che, se tu mi lasciassi, io non avrei
                        altro rifugio che la morte. Oh mia tenera amica! Quanto più io veggo che tu
                        m'ami, tanto più sono costretto ad amarti. Ogni giorno io credo di amare
                        quanto io più posso, eppure ogni giorno che passa lascia nel mio cuore
                        un'altra ferita profonda, una necessità, un furore di adorarti, d'invocarti,
                        di piangere.... io non so quasi cosa mi dica.... ma s'io potessi
                        trasfonderti tutta la mia anima, e mostrarti queste lagrime, e confonderle
                        alle tue.... o! io sarei felice; temo talvolta che tu non conosca abbastanza
                        il mio amore.... oimè, lasciami; perchè mai da ieri mattina il pianto è
                        continuo su questi occhi? io non esagero, mia Antonietta; ma io anche quando
                        sono stato amante infelice non ho mai tanto lagrimato quanto in questi
                        giorni. E più io piango, e più ho voglia di piangere. E tu tu.... perchè io
                        non so come ricompensare l'amore che tu mi hai mostrato; io desidero di
                        soffrire, di struggermi, e di avere un'anima, se fosse possibile, mille
                        volte più ardente per consecrarla tutta a te sola.</p>
               <p>Lasciami.... non posso continuare: bisogna che m'abbandoni a me stesso....
                        quante cose io meditava di scriverti! ma adesso non so concepirne alcuna.
                        Tornerò. Addio. Come questa lettera è bagnata! conviene ch'io la trascriva.
                        Con tutto ciò non capirai forse quello che ti ho scritto.... sono quasi
                        fuori di me.... non posso più.</p>
               <space type="stacco-narrativo"/>
               <p>Ho rilette le tue lettere: povero me! mi pare che dopo la prima le altre
                        vadano diventando sempre meno ardenti. No no: m'ingannerò io forse. Ma,....
                        odilo un'altra volta. Io non sono un amante comune. Io voglio possedere te,
                        tutta te.... ma più assai il tuo cuore, e tu <emph>me ne hai fatto un bel
                            dono</emph>. Ricordati che tu mi hai fatta questa offerta in un modo
                        così appassionato ch'io per quel solo periodo della tua lettera avrei data
                        volentieri tutta la mia vita. Oh com'è soave la certezza di essere amato!
                        — Scrivimi, dunque: non mi abbandonare un solo momento.... queste
                        ore che pure ci rapiscono la nostra gioventù, come scorrono lunghe,
                        terribili!... e noi allontanati l'uno dall'altro non abbiamo altro conforto
                        che di scrivere e lagrimare.</p>
               <p>Tu mi hai sgridato.... e oh quanti baci ha avuto da me quella lettera! io te
                        lo prometto: non vivrò che per te: io cercherò sempre la solitudine per
                        poterti più liberamente sacrificare tutti i miei giorni, e tutti i miei
                        pensieri. No; tu non mi sgriderai più. Ed io ti domando perdono del fallo di
                        ieri, quantunque io ci sia stato tratto dalla necessità. Oso giurarti ancora
                        assai più; ed oso giurartelo nella sicurezza di mantenere inviolato il mio
                        giuramento. <emph>S'io ti perdessi, Antonietta, niun'altra donna avrà il mio
                            cuore che tu hai posseduto; io resterò tuo anche se tu mi abbandonassi.
                            Io fo adesso tesoro delle care sensazioni che mi fai provare per
                            consolare con queste dolci memorie le·sventure che forse mi
                        aspettano</emph>. E questo giuramento non è vane parole di amante; ma
                        sentimenti di un uomo infelice per avere troppo sentito: io te li confermo
                        sul mio onore, e su tutto quello che mi è sacro e caro nella vita.</p>
               <p>Ieri non ti ho scritto perchè mi era da più giorni impegnato di pranzare in
                        campagna con la famiglia Monti. Non ho avuto altro di bene che una mezz'ora
                        prima del pranzo.... ho passeggiato solo in un viale di alberi, pensando
                        sempre a te, e chiamandoti. Oh se mi concedesse il cielo di vivere un anno
                        solo, un solo anno con te in una solitudine, disgiunti da tutto il resto de'
                        mortali, io mi sottoscriverei di morire subito dopo, e di rinunziare alla
                        vita di ventiquattr'anni.</p>
               <p>Ti scriverò anche questa sera. Per carità, ti scongiuro, che quando io andrò
                        a lasciare le mie lettere, io trovi qualche tua riga. Se tu non mi scrivi io
                        muoio di dolore.</p>
               <p>Dimmi dimmi,.... che ti ha detto egli tuo marito di me?... tremo ripensando
                        che tu ti sei ritrovata in carrozza, sola con lui, e che.... Presto, narrami
                        tutto. Lasciandomi ne' dubbi mi abbandoneresti a uno stato mortale. La mia
                        fantasia è diventata così esaltata che mi finge delizie di paradiso, e
                        tormenti da inferno.... — La figura buffona ch'io ho fatto ier
                        sera nel tuo palco! E ci è voluta una gran forza per affettare in presenza
                        di tuo marito <emph>l'uomo di compagnia</emph>. Mi è sembrato di scorgere
                        che tu te ne compiacevi; ma non potrei prometterti di comportarmi sempre
                        così.</p>
               <p>E il signor Bolognini?</p>
               <p>E anche la malattia di Cecco mi ha dato assai da pensare.... fossi stato io?
                        — Ahi che tormenti!</p>
               <p>Addio addio, anima mia, addio.</p>
               <closer>
                  <signed>Il tuo Amico.</signed>
               </closer>
            </div2>
            <div2 n="166 (XIV)">
               <head>XIV.</head>
               <opener>
                  <dateline>
                     <date>Lunedì, ore 11.</date>
                  </dateline>
               </opener>
               <p>Pace col povero Ortis — e non potresti tu, mia donna, farne nascere
                        un altro.... e forse migliore? io ti ringrazio, celeste creatura, delle
                        sensazioni che tu mi fai provare; le raccolgo nel mio cuore come cose
                        preziose; un giorno mi saranno compagne nella solitudine.... io scriverò con
                        la fantasia tutta piena di questi giorni beati ch'io vivo con te; e tutte le
                        mie idee e le mie parole avranno quella verità e quel calore che si cerca
                        invano studiando, e che non si trova se non dopo avere sentite le passioni.</p>
               <p>Eppure conviene ch'io ricominci a studiare. Me lo prometto ogni giorno, e poi
                        ricorro sempre al domani. Sai tu ch'io non fo nulla? propriamente nulla. Non
                        mi accorgo per altro di essere ozioso.... ma quando il cuore ti fa
                        dimenticare le noie della vita, perchè ricorrere all'ingegno? — E
                        la gloria? — per adesso la lascio a Bossi.</p>
               <p>Piano, Antonietta; non ti ho detto bugia in quest'ultima riga, ma non ti ho
                        detto nemmeno la verità. Io amo la gloria.... io ne sento spesso il
                        furore.... — Conviene insomma ch'io studi....: poichè non si può
                        diventar grandi con i fatti, tentiamolo con gli scritti. — Ma che
                        dissertazione fuor di proposito!</p>
               <p>Se tu ricevendo questa lettera l'hai strofinata per masconderla.... hai fatto
                        male. C'è dentro il profilo dell'Ortis: ci vedrai il contorno di Ugo
                        Foscolo, e la fisonomia di San Luigi. — Addio intanto.... il tè
                        comincia a diventar freddo. Addio.</p>
               <closer>
                  <signed>Il tuo amico.</signed>
               </closer>
            </div2>
            <div2 n="167 (XV)">
               <head>XV.</head>
               <opener>
                  <dateline>
                     <date>Ore 6....</date>
                  </dateline>
               </opener>
               <p>Mi batteva il cuore.... e tu hai veduto con che faccia scimunita mi sono
                        presentato alla Contessina. Buon per me che tuo marito non istà sul
                            <emph>quinci</emph> e <emph>quindi</emph>: ma in verità che io aveva
                        perduto le parole.... e poco c'è mancato ch'io non mi sia fatto scorgere.</p>
               <p>Vedi il signor Prudente! — Son fatto peggio di te.... ho veduto poi
                        Cecco al Caffè; mi sfuggì al solito. Quantunque io lo guardi con certa
                        superiorità, devo dirtelo.... ne ho compassione; ma io t'amo, Antonietta, e
                        t'amo tanto, che dopo di te non trovo nulla al mondo che mi possa ispirare
                        il minimo sentimento. E poi.... che compassione?</p>
               <p>Ho perduto una mezz'ora sdraiato sul mio letto pensando alla fisonomia che
                        può aver fatto tuo marito, quando chiedendogli se dovevi ricevermi, ti
                        rispose sì. Credo ch'egli l'abbia detto con un piccolo cenno di testa,
                        pronunziando fra' denti e stringendosi insensibilmente le spalle.... Non so
                        poi.... Ma egli è sì buono ch'io crederei un peccato mortale il supporgli
                        nemmeno una idea di malignità. Mostra di volermi bene; e certamente io
                        gliene voglio moltissimo. — Spero che tu mi dirai tutto ciò che è
                        seguito.... Ma mi fa grand'affanno quell'improvviso dolore di capo. Buona
                        notte. — Parte la posta.... Voglio riparare a mercoledì. Addio
                        dunque, donna divina.</p>
            </div2>
            <div2 n="168 (XVI)">
               <head>XVI.</head>
               <opener>
                  <dateline>
                     <date>….</date>
                  </dateline>
               </opener>
               <p>Dalle dodici piove piove.... e son quasi le tre e continua a piovere. Non
                        sono venuto, certo che tuo marito avrà avuto poca intenzione di uscire, e
                        che la Generalessa ti avrà seccato tutta la mattina. D'altra parte tutta
                        notte non ho dormito; mi sono addormentato su l'alba, e mi sono svegliato
                        poco prima delle undici, e non troppo bene.</p>
               <p>Oh come, mia dolce amica, ho delirato soavemente tutta notte con te! La
                        veglia non mi è sembrata nè dolorosa nè lunga, perchè tutti i miei pensieri
                        erano pieni di te. Io ho errato sempre di illusione in illusione
                        benedicendoti; quante volte ho sospirato al tuo nome, e ho ripetuto molti
                        periodi delle tue lettere ch'io so a memoria, ringraziandoti, mia
                        Antonietta, con le mie lagrime. Follie forse! Le consideri tu follie? ma io
                        t'amo.... sì, odilo, t'amo; odilo mille volte. Nè il cielo, nè gli uomini,
                        nè la fortuna potranno rapirmi neppure una scintilla del fuoco celeste di
                        cui tu hai infiammato il mio cuore.... Mi sarà caro il pianto per te; e
                        sceglierei piuttosto di unire il mio cadavere al tuo, anzichè sopravviverti
                        glorioso e felice.</p>
               <p>E sai tu, mia cara, che io temo il diluvio in questa vera <emph>valle di
                            lagrime</emph>?... Tredici giorni che piove; i fiumi sono disalveati;
                        diavolo! che bella cosa è la natura! annega in pochi minuti gli uomini
                        ch'ella ha preteso di beneficare per tanti anni. Se Milano fosse allagato,
                        io vorrei in quel punto trovarmi a casa tua. Noi avremmo l'Arca di Noè nella
                        tua stanza.</p>
               <p>E domani? Piova quanto vuole io verrò a vederti; ricordati di farci porre il
                        nastro. Forse anche oggi ci sarà, e mi aspetta. Ma spero che non ti dorrà,
                        s'io non sono venuto, massime con que' mal-umori di iersera. Domani è
                        venerdì; s'io potessi profittare della mancanza del teatro ed insinuarmi
                        nella stanza della tua cameriera? Se la cosa ti pare possibile, fammelo
                        sapere dalla Teresina con un bigliettino; l'attenderò al solito caffè, a
                        mezzodì in punto. Scrivimi il come, e il quando; ma bisognerebbe liberarsi
                        per tutta la sera dal marito; e assicurarsi dell'uscita e dell'entrata della
                        porta. Sciagurate quelle due portinaie; paiono le nutrici del cane Cerbero
                        all'inferno. Comincio a vedere che l'affare sarà disastroso: io farò quello
                        che vorrai; in ogni caso, dopo che la Teresina mi avrà lasciato domani
                        mattina, non trascurare il nastro ch'io ne profitterò. Concerteremo meglio.
                        — Ma se tuo marito non volesse uscire? Oh mia Antonietta! anche le
                        speranze, unico conforto della misera vita, mi si vanno amareggiando. Se non
                        volesse uscire, andrò dal Greco: avrò pazienza; starò almeno fra le stesse
                        mura. Per non dargli troppo nell'occhio, io non credo di venire
                            <emph>pubblicamente</emph> prima di domenica. Coglierò il tempo della
                        messa: se facesse buon tempo ci vedremo altrove. Te ne scriverò. In somma io
                        te lo ripeto; scegli quale di questi progetti tu vuoi; io farò sempre quello
                        che vorrai.</p>
               <p>Spero che mi avrai scritto, e mi farai sapere più diffusamente la tua
                        conversazione con quel <emph>faccia-di-cane</emph>. Nè dovrebbe lagnarsene,
                        poichè lo tratto all'<emph>omerica</emph> con le frasi; non vorrei che
                        m'inducesse a trattarlo da Tersite, come egli è, con l'opere: quegli eroi
                        erano assai pronti di mano: ed io ho che fare co' Greci, e ho letto ch'io ho
                        i capelli e la collera di Achille. — Addio intanto. Amami;
                        ricordati che abbandonandomi mi perderesti per sempre, o s'io potessi
                        sostenere la vita, la sosterrei perpetuamente infelice. Addio, addio, mia
                        cara ed unica amica. Addio, mio eterno amore.</p>
            </div2>
            <div2 n="169 (XVII)">
               <head>XVII.</head>
               <opener>
                  <dateline>
                     <date>Mercoledì, ore 6....</date>
                  </dateline>
               </opener>
               <p>Tuo marito mi ha ridata l'anima; ma io non ho pace se tu non mi scrivi come
                        te la passi. Se non ti senti bene, non t'arrischiare di venire al teatro. Tu
                        mi sei divenuta così cara, ch'io morrei di dolore se ti cagionassi il minimo
                        incomodo. Povera donna! Sai tu ch'io incomincio a sentire per te qualche
                        cosa di più dell'amore? Una certa pietà, una certa riconoscenza, un caro e
                        profondo sentimento d'amicizia.... sì, sì; passeranno forse i deliri
                        dell'amore, ma questa dolce corrispondenza d'affetti ci legherà per tutta la
                        vita. Amiamoci intanto.... e io credo, o Antonietta, che il nostro amore
                        comincia a essere di buona fede; ed io non oserei più sospettare di te, dopo
                        che ti ho conosciuta. Se verrai nel tuo palco, aspetta questa sera un
                        complimento in forma da me. <emph>Madama, ho chiesto stamattina della vostra
                            salute. Ho fatto una scappata dal Greco, e sarei venuto a fare i miei
                            doveri, ma ho temuto d'incomodarvi.... quindi.... perciò....
                        desidero</emph>.... — Di', mia ragazza, l'ho fatto io bene il
                        complimento? C'è a scommettere ch'io balbetterò, e che farò la figura del
                            <emph>Simone</emph> dell'opera. Ma io m'ingegnerò di farlo sentire a
                        tutti i tuoi custodi, per persuaderli della necessità di vederci....
                        così.... per etichetta. Tu pagami della <emph>solita moneta</emph>, nè ti
                        dubitare; saprò spenderla. Buona sera, mio angelo. Spero che il mio ragazzo
                        mi porterà qualche tua riga: nè mi muovo di casa s'egli non torna.</p>
               <closer>
                  <signed>Il tuo Foscolo.</signed>
               </closer>
            </div2>
            <div2 n="170 (XVIII)">
               <head>XVIII.</head>
               <opener>
                  <dateline>
                     <date>Mercoledì, verso la mezzanotte....</date>
                  </dateline>
               </opener>
               <p>Se tu non vuoi che le mie lagrime, o Antonietta, prosiegui a sospettare
                        dell'amor mio, e aggiungi piaghe a piaghe sul cuore di questo giovine
                        sventurato: ed oggi i tuoi desiderj sono stati adempiti. Ho pianto
                        amaramente su le tue lettere.... appena il mio ragazzo me le ha recate ho
                        prorotto in sua presenza in un torrente di lagrime: se tu mi hai stasera
                        osservato nel tuo palco, io aveva gli occhi rossi di pianto.... ma, credimi,
                        io non merito di essere afflitto da te. Non so perchè tu ti compiaci di
                        ferirmi nella parte più delicata, e di presumermi capace di tradirti, dopo
                        tanti giuramenti e tante prove che tu mi hai date di amore. Sono io degno di
                        essere sempre creduto da te un mentitore ed uno spergiuro? No, mia cara ed
                        unica amica; io non sono fatto nè per fingere nè per tradire: io t'amo
                        quanto il mio cuore può amare: mi sono creato di te una divinità.... e dopo
                        aver tanto sospettato di te, ora non oserei più sospettare che tu fossi
                        capace di un solo pensiero, il quale non fosse consecrato a me solo. Tutto
                        il mondo si è dileguato a' miei sguardi; e tutte le mie passioni non
                        cospirano che a renderti a' miei occhi più bella e più degna di amore. E nel
                        furore della mia passione non sono io forse discreto? non rido io
                        dell'ingenuità con cui tu mi confessi i tuoi capricci presenti, perchè ora
                        ti credo capace di farmeli dimenticare con un amore puro, immenso, eterno?
                        Non rispetto io forse <emph>que' legami</emph> che pure dovrebbero
                        ingelosirmi, e persuadermi finalmente a fuggirti?... oh sì! io ti fuggirei;
                        ma io non posso credere.... — eppure vedo ch'egli sta vicino a te
                        in aria di amante, e che ti osserva, ti comanda, e tu lo temi, e talvolta mi
                        sacrifichi a lui, e per lui solo si raddoppiano tanti riguardi.... e ad onta
                        di tutto questo non posso credere che tu possa amare un altro, nè che tu
                        possa ascoltare che un altro ti parli di amore mentre io ti amo.... e la mia
                        cecità giunge a tanto eccesso ch'io giungo a persuadermi che niuno
                        presentemente possa ardire di amarti. E tu intanto sempre sospetti....
                        sempre minacce.... oh! piuttosto abbandonami per sempre; io non saprò come
                        te <emph>farmene una ragione</emph>; non mi sento sì forte da sostenere la
                        tua perdita: ma io morirò a' tuoi piedi; e ti proverò che avrai trovato
                        forse chi sapeva meglio fare all'amore di me, ma che niuno mai ti ha amato
                        con tanta costanza e con tanto candore. Ormai tu m'hai ridotto a bramare
                        qualunque sventura, purchè mi porga l'occasione di darti prove dell'amor
                        mio. — Soffri, mia cara amica, che io te lo ripeta: Tu m'ami; e
                        forse niun uomo fu più amato di me.... ma tu amandomi mi presumi un uomo
                        volgare, ed accusi il mio cuore, l'unico bene ch'io credeva di possedere più
                        d'ogni altro mortale, unico pregio di cui mi vantava, e per cui soltanto io
                        mi credeva, degno di essere tuo. Addio, addio.... non posso frenare le
                        lagrime.... scrivo così commosso e così male ch'io temo che tu non possa
                        leggere ciò ch'io.... ohimè! mi sento un crepacuore.... Ma ho io poi
                        meritato da te i titoli di libertino e di spergiuro?</p>
               <space type="stacco-narrativo"/>
               <p>Giovedì, alle sette....</p>
               <space type="stacco-narrativo"/>
               <p>Questa notte ho ripensato alla conferenza di Cecco con Bolognini; tanto più
                        ch'io incontrandolo su la porta del tuo palco, rispose al mio saluto con due
                        o tre sillabe masticate.... se hai scoperto alcuna cosa, non mi tenere così
                        affannato. — In somma io.... comincio a rinunziare a tutti i
                        riguardi; non so perchè fra tanti che ti hanno avvicinato anche
                        indifferentemente, io debba essere il solo uomo allontanato dalla tua casa.
                        Un amante infelice merita di essere compianto; ma un amante riamato, che
                        soffre ogni ora i tormenti dell'inferno, merita di essere rispettato.
                        — A dirtela, incomincio a sentire nel profondo dell'anima la
                        miseria della mia condizione.... devo io venerare e soffrire come marito un
                        amante? devo io avere per lui la compassione ch'egli non ha con me?
                        — In somma.... domani mattina, o forse stasera saprai dove potrò
                        vederti domani; se mi riuscirà impossibile, ci vedremo in casa tua domani
                        sera; e ci verrò a costo di qualunque imprudenza. — Dopo il mio
                            <emph>complimento</emph> scipito di ier sera io m'aspettava da te un
                        altro <emph>complimento</emph>, di cui me ne sarei prevaluto: sperava di
                        essere per etichetta invitato da te a casa tua, anche in presenza di Cecco;
                        ed espressamente ho tenuto in faccia sua questo tasto. Non posso persuadermi
                        che tu non mi abbia compreso, tanto più ch'io non ho ommessa l'antivedenza
                        di fartene avvisata col mio biglietto. Ma io <emph>traduco</emph> quel tuo
                        contegno: <emph>Un nuovo sacrificio dell'amante amato per l'amante non
                        amato</emph>. Tanto più che, in regola di civiltà, tu mi hai fatto anche
                        fare una trista figura. Il tuo silenzio pare che in faccia alla
                        conversazione m'abbia escluso dalla visita ch'io m'offriva di farti.
                        — Ma io non mi querelo; sono condannato alle lagrime: se tu le
                        desideri, io te le consacro, tutte, e per sempre; dovendo piangere è meglio
                        ch'io pianga per te. Non cesserò per questo di amarti. Ti amerò sino
                        all'estremo sospiro. E quando tu ti sarai raffreddata, io andrò a sospirarti
                        nella mia solitudine; e a nasconderti perfino il luogo del mio sepolcro,
                        perché la sua vista non ti rimproveri d'ingratitudine. Addio.</p>
               <closer>
                  <signed>Il tuo sventurato amico.</signed>
               </closer>
            </div2>
            <div2 n="171 (XIX)">
               <head>XIX.</head>
               <opener>
                  <dateline>
                     <date>….</date>
                  </dateline>
               </opener>
               <p>Tu non vorrai confidarmi i tuoi dispiaceri, Antonietta; tu vorrai piuttosto
                        gemere nel tuo secreto anzichè dividere con me le tue lagrime. Ho io
                        meritato questa diffidenza? puoi tu accusarmi di poca delicatezza, anche ne'
                        miei trasporti? la mia indole fiera e veemente non s'è ammansata ad una tua
                        parola? Io temo che tuo marito ti abbia parlato spesso di me; e parlato da
                        marito,... ma oggi.... io sono sicuro ch'ei dopo la mia partenza ti abbia
                        rimproverato la lunghezza della mia visita. Nel suo mal-umore improvviso,
                        nelle sue risposte brevi, interrotte, nella sua stessa fisionomia io leggeva
                        l'impazienza ch'io partissi. Ecco perchè io ti ho lasciato appena siamo
                        rimasti soli.... perch'egli in que' pochi minuti non avesse campo di
                        avvelenare ancor più i suoi sospetti? Ma tu crudele, vuoi tacermi tutto,...
                        ahi; sento pure la mia infelicità quando penso al modo ombroso e cauto con
                        cui mi tratti. Tu mi abbandoni in mille dubbi più dolorosi di quante
                        sventure tu mi narrassi. Non oso rimproverarti più: ma sarei dissimulatore
                        s'io non ti dicessi ch'io temo.... il tuo amore è egli ardente come dianzi?
                        Il mio è tale che se tu non mi amassi più.... io non so cosa sarebbe di
                        me.... ma se ti sei raffreddata, per carità, avvertimi.... io te ne
                        scongiuro per l'amore che mi hai tante volte promesso, avvertimi: non
                        temere. Io sarò l'amante più sventurato che tu abbia mai avuto, ma l'amico
                        il più discreto.</p>
               <p>Domani sera a teatro.</p>
            </div2>
            <div2 n="172 (XX)">
               <head>XX.</head>
               <opener>
                  <dateline>
                     <date>Ore 4....</date>
                  </dateline>
               </opener>
               <p>Presento che nemmeno stasera avrò tue lettere. Oh! si va pure spegnendo quel
                        sacro ardore che ti faceva tristi tutti i momenti che non vivevi con me. Io
                        so che io non avrei se non un solo rimedio: fingere un'eguale freddezza...
                        ma non posso. Tu mi hai amato con entusiasmo, ma io t'ho amato sempre, e ti
                        amo con lealtà, e t'amerò, pur troppo! eternamente. So che le mie querele ti
                        annoieranno, e affretteranno la mia sciagura. Ma io t'amo, Antonietta; e
                        t'amo, lo confesso, ogni giorno assai più; ogni giorno. Perdonami, dunque:
                        ma non fare violenza al tuo cuore; rendimi pure infelice, s'io turbo i tuoi
                        giorni, basterà un solo tuo cenno.... rendimi infelice: poichè la vita m'è
                        così grave, e tante sono le mie sciagure, ch'io la strascinerò nella noia e
                        nel pianto fino che avrò una madre a cui la mia morte costerebbe amarissime
                        lagrime. Addio, mia Antonietta; io non esigo maggior amore, se tu non puoi
                        darmelo.... io domando per me la compassione e l'amicizia con cui ti ho
                        sempre trattata. Addio. — Domani io viverò una giornata
                        malinconica.... I riguardi di tuo marito mi vieteranno di vederti ogni
                        giorno. Io li rispetterò; e rispetterò tutte le tue decisioni, piangendo sì,
                        ma le rispetterò. Rileggi le mie prime lettere dove ti profetizzai le mie
                        sventure.... io rileggo le tue dove tu temi ingiustamente della mia fede;
                        non te le restituirò quelle lettere, mai. Accresceranno forse le mie
                        lagrime.... ma mi saranno eterno testimonio e del tuo amore e della mia
                        fede. Addio.</p>
               <closer>
                  <signed>Il tuo infelice amico.</signed>
               </closer>
            </div2>
            <div2 n="173 (XXI)">
               <head>XXI.</head>
               <opener>
                  <dateline>
                     <date>….</date>
                  </dateline>
               </opener>
               <p>Stava per uscire e recarti io stesso la mia lettera, o cercare mezzo di
                        mandarla; ma viene fortunatamente il buon vecchio. Grazie, celeste creatura.
                        Grazie. Mandami domani tue nuove a casa mia. Non mi sento assai bene. Addio.
                        Addio.</p>
               <p>Per carità procura che domani a sera io possa vederti. Scrivimi col vecchio:
                        l'ho impegnato a venire prima delle dieci, e anche dopo se vuoi. Ohimè! Le
                        tue lettere mi hanno data la vita; ma non ho letto che l'ultima.</p>
            </div2>
            <div2 n="174 (XXII)">
               <head>XXII.</head>
               <opener>
                  <dateline>
                     <date>….</date>
                  </dateline>
               </opener>
               <p>Vederti sempre sempre.... o s'io dovessi vivere così allontanato da te
                        rinunzierei volentieri a tutte le altre speranze della vita.... —
                        Che ti senti tu oggi? — per me, non è ancora illanguidito quel
                        fuoco terribile che mi divorava.... Mi sento ardere sempre più, e mi par di
                        avere uno stringimento al cuore.... ohimè! che ora divina! e com'è fuggita!</p>
               <p>Se tu mi vedessi io sembro uno smemorato, o un sonnambulo che sogni. Rido
                        talvolta da me.... e talvolta mi vengono le lagrime.... Diavolo! sai tu che
                        ho paura d'impazzire! Non so come io scriva.... Ho girato tutt'oggi per
                        città. Eccomi a casa alle cinque passate. Hanno pranzato.... ed io aveva
                        detto di ritornare a casa dopo le due.... mi sono perduto invece a giuocare
                        al bigliardo col Greco, perchè la pioggia mi confinò in un cafè dove egli
                            <emph>politicava tabaccando</emph>. Aspettami a teatro senz'avere
                        pranzato; quantunque il mio povero ragazzo s'inquieti perch'io mangi....
                        — E domani sera? Ah!... ohimè!... un altro tuo bacio.... mille....
                        non reggo più.... conviene ch'io m'immerga nella voluttà di questa
                        mattina.... ch'io t'adori; ti baci, ti benedica.... Addio, Antonietta; non
                        v'ha più riparo.... tu devi amarmi per sempre, ed io.... sacrificarmi tutto
                        tutto a te eternamente. — Addio. Addio.</p>
               <closer>
                  <signed>Il tuo amico, ecc.</signed>
               </closer>
            </div2>
            <div2 n="175 (XXIII)">
               <head>XXIII.</head>
               <opener>
                  <dateline>
                     <date>Venerdì, ore 5....</date>
                  </dateline>
               </opener>
               <p>Tu meriti di essere felice, o Antonietta, perchè hai il cuore ben fatto. Io
                        l'ho conosciuto da mille prove che tu me ne hai date, e io te ne ringrazio
                        con le lagrime agli occhi; io ti prometto la stessa riconoscenza sino
                        all'estremo sospiro. Ma poss'io farti felice? Oh mia dolce amica! lo credi
                        tu? ti senti capace di darmi tutta tutta la tua anima, di abbandonarti a me
                        solo, di amarmi.... e di non sentire in tutto l'universo che me solo, com'io
                        non sento che te? Pensa; ed esamina profondamente il tuo cuore: è egli un
                        capriccio o una passione quella che tu hai concepita per me? — Io
                        tremo. — Ma tu no.... non temere.... io sono già tua vittima....
                        io non posso più ritirarmi.... e dopo che tu mi avrai abbandonato io non
                        avrò altro rifugio che la sepoltura. Io t'amo.... t'amo quanto si possa amar
                        mai, quanto il mio cuore possa amare.... e credo che tu non troverai chi
                        senta e arda più di me. Sì: io mi credo immeritevole delle bellezze delle
                        donne; ma pochissime donne altresì io credo meritevoli del mio cuore.... E
                        tu? sì.... tu lo possiedi tutto.... ma ohimè.... lasciami.... ti parlerò
                        stasera:... oh che profonda malinconia s'è impadronita di me.... io fo
                        compassione a me stesso. Addio, donna celeste. — Domani risponderò
                        a lungo alla tua lettera di iersera. Crudele! mi credi così poco dilicato?
                        — Mi vedo sul dito il tuo dono: odimi: io l'ho accolto, io lo
                        guardo e gli consacro ogni volta un sospiro; ma.... bada! questo sia il
                        primo, l'ultimo, l'unico de' tuoi doni. — Addio, addio.</p>
            </div2>
            <div2 n="176 (XXIV)">
               <head>XXIV.</head>
               <opener>
                  <dateline>
                     <date>….</date>
                  </dateline>
               </opener>
               <p>Esci di casa ad ogni modo verso le nove e mezzo. Passa da madama Delac; se vi
                        sarà il mio ragazzo alla porta, riceve; se non, converrà rassegnarsi alla
                        provvidenza. Ma se il cielo stamattina ci abbandonerà, non ci abbandoniamo
                        noi. Non vedendo il servitore alla porta verso le nove e mezzo, sta' sicura
                        ch'io passeggerò in quel momento nel solito boschetto. Bada che il mio
                        ragazzo sarà vestito di un abito corto verde; pantaloni bigi, abbottonati
                        lungo le cosce e le gambe, e guerniti di una striscia rossa ne' luoghi
                        dell'abbottonatura; cappello a tre corna; faccia bruna; statura un po' più
                        alta della mia; ciglio fosco; capelli nerissimi e tagliati; e per metterti
                        in salvo da qualunque equivoco avrà in mano una fascia larga di seta rossa.
                        Buongiorno.</p>
            </div2>
            <div2 n="177 (XXV)">
               <head>XXV.</head>
               <opener>
                  <dateline>
                     <date>Ore 6.</date>
                  </dateline>
               </opener>
               <p>Ti scrivo un altro biglietto; perchè desidero che all'altro tu risponda
                        separatamente; ti prego anche di leggerlo con attenzione; io ci ho versato
                        tutta la mia anima; e quantunque due ore dopo, io mi sento ancora agitato
                        dalla commozione con cui l'ho scritto.</p>
               <p>Domani a che ora? piuttosto prima che dopo le nove: il boschetto di casa
                        Delac è eccellente: ma bada, tu sola, sola. Spero che nel tuo biglietto di
                        questa sera tu mi dirai qualche cosa. In tutti i casi domani prima delle
                        nove sarò al solito sedile: il tempo sarà bello, spero: addio.</p>
               <p>Appunto. Sono stato lì lì per fare una delle tue, o per meglio dire una delle
                        nostre. Ho veduto tuo marito con Gambarana su' scalini del duomo che andava
                        in là, e poi verso la stessa direzione Cecco. Son corso per venire a
                        trovarti.... Per buona fortuna la mia vista debole mi fa stare all'erta: ho
                        veduto da lontano Cecco che tornava indietro, e l'abbiamo scappata bella.
                        — Pensa per altro che bisognerà rompere tutte queste etichette
                        perchè io non posso starti tanto lontano. — Addio, e mille
                    baci.</p>
            </div2>
            <div2 n="178 (XXVI)">
               <head>XXVI.</head>
               <opener>
                  <dateline>
                     <date>.... Mercoledì, ore 6....</date>
                  </dateline>
               </opener>
               <p>Son quasi tentato di pregare il Cielo perchè mi conceda un po' di quella
                        stupidità, che in società si chiama <emph>saviezza</emph>. Sono così schiavo
                        del mio cuore, e de' suoi capricci, ch'io mi tormento ogni minuto del
                        giorno.... È pur vero! gli amanti delirano come gl'infermi —
                        Indovina: mi sono tutt'oggi tormentato pensando a' pochi minuti ne' quali
                        tuo marito è restato con te dopo la mia partenza. Temo ch'ei t'abbia fatto
                        riflettere alle mie visite troppo <emph>lunghe e frequenti</emph>
                        (quantunque quella di stamattina non si possa dire visita) e che Cecco....
                        abbia aggiunto qualche commento.... insomma, non so, ma io non sarò quieto
                        se non sarò rassicurato da te.</p>
               <p>Spero che stasera nel tuo biglietto mi dirai come si farà domani a sera: io
                        eseguirò a puntino i tuoi ordini: se non ci hai pensato pensaci; e scrivimi
                        domani per mezzo del tuo servitore col solito ripiego del libro: scrivimi a
                        che ora dovrò recarmi da te.... se dovrò venire al teatro, o aspettarti a
                        casa tua.... Da l'una parte non venendo mi farei scorgere da Cecco, e
                        venendovi come potrei introdurmi, non visto, da te? Scrivimi insomma; e se
                        mai scrivi domani, bada di sigillare scrupolosamente la lettera. Non credo
                        politica il venire io da te dopo la <emph>lunga</emph> conversazione di
                            <emph>stamattina</emph>. Pensaci in somma: farò a tuo modo. Devo
                        scrivere assai.... Addio.</p>
            </div2>
            <div2 n="179 (XXVII)">
               <head>XXVII.</head>
               <opener>
                  <dateline>
                     <date>….</date>
                  </dateline>
               </opener>
               <p>Questa notte sono stato atterrito da mille fantasmi; non ho dormito, nè ho
                        vegliato; ma ho sofferto nello stato angoscioso di un infermo. Per giunta
                        stamattina mi son quasi rotta una gamba cercando il lume allo scuro. Adesso
                        sto benissimo; e il sole mi ha fatto perfettamente guarire.</p>
               <p>Fa' quello che vuoi; io sono a' tuoi cenni; se non ti senti bene sta' in
                        casa; se credi di poter uscire scegli il teatro. Il Giudice in teatro sarà
                        sicuramente solo, ma in casa chi ti dice che ci lasceranno liberi?
                        Consigliati soprattutto con la tua salute. Se vai fuori io verrò alle 6 e
                        mezzo alla Canobiana; diversamente verrò alla stessa ora in casa, se pure
                        non vorrai indicarmene un'altra. Sarò in casa sino alle due in punto. Potrà
                        passare da me la Teresina per non farci scorgere dal servo; non fa freddo.
                        — Addio, mio cuore. Vado a fare colazione.</p>
               <closer>
                  <signed>Il tuo amico Foscolo.</signed>
               </closer>
               <ps>
                  <p>P. S. Venendo in casa devo venire dalla parte delle donne?</p>
               </ps>
            </div2>
            <div2 n="180 (XXVIII)">
               <head>XXVIII.</head>
               <opener>
                  <dateline>
                     <date>Mercoledì, ore 8....</date>
                  </dateline>
               </opener>
               <p>Ti sei tu raffreddata, mia Antonietta? mi pare di sì: il tuo contegno
                        dell'altra sera e molto più il tuo contegno di ierisera, mi han fatto
                        tremare. Ho io demeritato il tuo amore, o il tuo cuore si va congiando per
                        me? confessalo: non temere da me nè rimproveri, nè trasporti; qualunque sarà
                        la ragione della tua indifferenza verso di me, io ti prometto di
                        rispettarla, e di tenerla celata a tutti i viventi. Gemerò nella mia
                        solitudine: se il dolore della tua perdita mi sarà sopportabile, vivi sicura
                        della mia amicizia, e molto più della mia riconoscenza; la confessione leale
                        di non amarmi più mi ti renderà stimabile, come la confessione di amarmi mi
                        ti ha reso cara e necessaria. Ma se il cordoglio di averti perduta
                        congiurerà con le mie sventure e con la mia trista salute, se non potrò
                        vivere senza di te..., io morirò col tuo nome su le labbra, io ti amerò
                        sempre sempre, io ti consacrerò tutti i pochi giorni raminghi e amari che
                        ancora mi avanzano,... io morirò, ma io non ti accuserò mai; anzi io non
                        benedirò la vita, se non per quei pochi momenti felici che tu mi hai fatto
                        gustare. — Credimi, Antonietta; io non merito di essere amato
                        eternamente da te; nè tu forse il potrai; ma nè tu devi tradirmi, nè merito
                        di esser tradito: non merito di essere avvilito con la presenza di un altro
                        amante, o con la tua indifferenza. Rendi giustizia al mio cuore che ti è pur
                        caro, e che compensa tanti miei difetti. Non voglio rimproverarti con questa
                        lettera; ma avendo deciso di amarti lealmente, non posso tacerti la ragione
                        della mia malinconia, che ti deve essere sembrata un po' strana. Fra due ore
                        io sarò da te, dopo che avrai letto il mio viglietto, e mi darai la risposta
                        tu stessa. Ricoverai incluso quello di ieri, che non ti ho dato in palco per
                        l'imminente ritorno di tuo marito. Le cose da nulla che contiene non
                        meritavano un'imprudenza. Il tuo di iersera mi ha ferito più di quello che
                        tu puoi immaginarti. E tu continui sempre con così poca delicatezza a
                        piagarmi sempre nel cuore?... nella parte, e lo dici tu stessa, la parte
                        migliore ch'io possegga. Crudele! tu non mi hai data la tua lettera perchè
                        conteneva <emph>de' disgusti</emph>. Ma se tu me li hai scritti, avevi pure
                        bisogno di sfogarti, e di versarli nel mio petto. Dimmi: non merito io di
                        confondere le mie lagrime alle tue? i tuoi piaceri non sono miei? e perchè
                        non devono essere miei anche i dolori? Non sono io il tuo amico, il tuo
                        tutto? no, no: io non voglio pace se tu non l'hai.... mi saranno più cari i
                        tuoi mali per quanto dolore mi apportino, piuttosto che una fredda
                        tranquillità. Addio. Addio, mia Antonietta; abbi più stima del tuo infelice
                        amico. Tu lo troverai meno fiero di quello che tu pensi; t'amerà sempre
                        sempre, e rispetterà i tuoi voleri anche se dovessero costargli la vita.</p>
            </div2>
            <div2 n="181 (XXIX)">
               <head>XXIX.</head>
               <opener>
                  <dateline>
                     <date>….</date>
                  </dateline>
               </opener>
               <p>Domani digiuneremo: mi pare indiscrezione di replicare la visita. Non mi
                        moverò di casa sino dopo le due se il tempo continua così dispettoso: se
                        farà sole uscirò a passeggiare per tempo. — Domani sera mi
                        avvertirai se quel <emph>signore titolato</emph> ti ha lasciato in libertà,
                        o quando almeno vorrà terminare la sua visita. — Ma vedi il signor
                        Bossi! — e quel delle lettere cieche? — a dirtela, mia
                        Togna, non lo credo nè così intraprendente, nè così perfido: bada che tu non
                        lo abbia preso in isbaglio. Ma perchè mai il giudice arse la lettera? Mi
                        sarei chiarito. Ma, dimmi; davvero l'arse? — In questi dubbi io
                        vivo nel timore di qualche altro intrigo, e nella perplessità.... non so chi
                        accusare, nè a quale partito appigliarmi. Ma non so darmi a credere che quel
                        pigmeo sia così cattivo.... può essere! — ad ogni modo mia
                        Antonietta, bisogna stare in guardia, e pensarci assai.... per disfarci di
                        costui, qualunque egli siasi. Buona sera.</p>
            </div2>
            <div2 n="182 (XXX)">
               <head>XXX.</head>
               <opener>
                  <dateline>
                     <date>….</date>
                  </dateline>
               </opener>
               <p>Temo che tu non abbia nemmeno potuto indovinare la mia lettera di stamattina;
                        era così male scritta! — Ti ringrazio intanto della tua: io non mi
                        sento assai bene, e sono, al solito, malinconico.... ma quelle tue poche
                        righe sono state un balsamo per il tuo povero amico. Ci vedremo stasera al
                        teatro; ma prima spero di avere tue risposte.</p>
               <p>Mia cara amica, mi sento male; in verità male assai. Dopo le undici ho fatto
                        una lunga passeggiata fuori di una porta.... e verso le due ho incontrato il
                        Greco ai giardini. Non c'era anima nata, e quasi quasi io mi lusingava
                        d'incontrarti.</p>
               <p>Del resto una donnicciuola è stata padrona del tuo cuore; e le ciarle di una
                        donnicciuola ti hanno indotta a far piangere il tuo povero amico? Se tu vuoi
                        sapere la mia vita passata, e le mie <emph>imprese amorose</emph>, perchè
                        non ti rivolgi a me? io ti confesserò tutto con ingenuità; e son persuaso
                        che tu mi amerai ancor più, perchè in tutte le mie follie, e in tutti gli
                        errori della mia gioventù, il mio cuore non può essere accusato nè di
                        malignità, né di bassezza. No: io non mi vergognerò di farti la mia
                        depositaria; tu mi perdonerai, e tu piangerai al mio fianco. — O
                        credula Antonietta! s'io ti imitassi, io ti tormenterei ad ogni minuto. Voi
                        altre povere donne vi lacerate tanto tra di voi, e siete così poco
                        rispettate dagli uomini che non ce n'è una la quale non abbia che fare con
                        gli aneddoti galanti.... e credi tu di non averne? e credi tu ch'io non li
                        abbia letti? — Ma alla più parte io non presto alcuna fede: e per
                        que' pochi che la trista evidenza mi ha costretto a credere.... io
                        contrappongo il tuo amore per me: io non voglio accusarti dei trascorsi e
                        de' capricci che tu hai avuti quando non mi conoscevi; e spesso oso
                        lusingarmi di farti sentire che la tua anima tutta celeste è fatta per amare
                        diversamente da quello che ha fatto fino ad ora. — Ma non se ne
                        parli più. Io spero che il tempo ti farà conoscere ch'io era immeritevole
                        de' tuoi sospetti.</p>
               <p>Non so se domani potremo vederci da madama Delac. Te lo dirò, o lo saprai
                        domani alle otto passate. Diversamente, io sarò domani a sera sicuramente da
                        te, e verso le due verrò a farti una visita di etichetta. In ogni caso io
                        manderò da te domani il mio ragazzo a cui tu farai dare qualche riga. Buona
                        sera; e mille baci.</p>
            </div2>
            <div2 n="183 (XXXI)">
               <head>XXXI.</head>
               <opener>
                  <dateline>
                     <date>….</date>
                  </dateline>
               </opener>
               <p>Ascoltami, Antonietta; ti scongiuro di leggere attentamente queste poche
                        righe e di rispondermi. Non posso più soffrire i miei tormenti; ragionevoli
                        o irragionevoli non so, ma sento ch'io non li posso più soffrire. Io t'amo
                        ardentemente e credo di non essere amato. Tu me l'hai predetto che la morte
                        mi è necessaria, ed io nelle mie afflizioni e nella tua condotta vedo ogni
                        giorno di più che mi conviene abbandonare tutte le speranze della vita. Ma
                        v'è ancora un solo mezzo che mitigherebbe i miei mali. O il tuo amore di
                        prima, o la tua schietta confessione. Forse nella disperazione di più
                        possederti potrei darmene pace, e certamente ti lascerei quieta: tu saresti
                        libera, e in quanto a me il tempo, la ragione e le disgrazie che forse mi
                        aspettano potrebbero illanguidire questa tremenda passione che mi divora.
                        No, mia Antonietta: io sono il tuo amante non già il tuo tiranno; sei pur
                        troppo infelice, nè meriti che l'uomo da te amato esacerbi i tuoi mali. Se
                        hai bisogno di un nuovo amore io sono pronto a lasciarti libera, e morire,
                        ma lasciarti libera. Devo io pretendere che tu comandi al tuo cuore, mentre
                        io non posso comandare al mio, che ad onta di tante lagrime t'ama e t'amerà
                        eternamente? Ma non mi rendere nemico a me stesso, noioso a te, ridicolo al
                        mondo, trattandomi con un amore freddo, interrotto.... peggiore per
                        quest'anima veemente, sì peggiore dell'indifferenza e dell'odio. Amami
                        dunque, o abbandonami. Ma s'io continuo in questo stato di sospetti, e di
                        martirj.... conviene ch'io prenda un partito; la morte: in verità non posso
                        più. Tutte le mie forze sono prostrate, la mia ragione è morta, ed io sono
                        in uno stato di malattia e di consunzione. Io so che tu non odj questo
                        misero avanzo di vita, e forse ti è caro; ma se vuoi serbarlo, dammi la mia
                        sentenza. Se tu mi confesserai di non amarmi più, io rispetterò la tua
                        passione e la tua fama. Che se tu mi lasci ancora il tuo cuore, io
                        m'abbandonerò a te con una cieca confidenza; bada però ch'io allora non mi
                        veda umiliato o tradito: io morirò ed eseguirò i tuoi consigli.</p>
               <p>Addio intanto. Ti domando per l'ultima volta il tuo ritratto, non perch'io
                        creda d'essere esaudito, ma per obbedire al mio cuore. Ricordati ch'io sono
                        il più sventurato degli uomini, ma ricordati nel tempo stesso ch'io sarà
                        sempre e in tutti i casi il tuo più tenero e più leale amico. Addio.
                    Addio.</p>
            </div2>
            <div2 n="184 (XXXII)">
               <head>XXXII.</head>
               <opener>
                  <dateline>
                     <date>Giovedì, ore 10 della sera.</date>
                  </dateline>
               </opener>
               <p>O egli ha diritti sul vostro cuore, e voi non siete tutta mia; nè io son tale
                        da volervi divisa con altri. O egli non ha diritti, e perchè vi comanda?
                        perchè voi lo temete? perchè devo io soffrire in lui un contegno amaro e
                        scortese appena sopportabile in un marito?</p>
               <p>Vi ha ingannato, madama, chi mi ha dipinto libertino; e vi siete ancor più
                        ingannata credendolo. Erano libertini e vili coloro che vi hanno amata
                        sopportando un <emph>Amante-custode</emph>, a cui essi, contenti de' vostri
                        baci, lasciavano tutte le pretensioni sul vostro cuore. Ma io vi amo con
                        tutta la passione e la generosità di un uomo che stima e voi, e se
                        stesso.... — O l'uno o l'altro di noi due, Antonietta. Se tu credi
                        la mia lontananza necessaria alla tua pace domestica e.... non oso
                        spiegarmi.... se tu insomma mi stimi vittima necessaria, basta una tua
                        parola; io ti ubbidirò: non ti turberò più: la vita m'è così grave ch'io
                        rifuggirò finalmente al rimedio che medito da tanti anni. Lasciandoti in
                        pace io morirò col tuo nome su le labbra: e avrò almeno il conforto di
                        sperare che i tuoi pensieri mi seguiranno sino al sepolcro, e che tu
                        piangerai qualche volta su le memorie del tuo amante. Sì.... io avrò la
                        delicatezza di lasciarti, e subito dopo la fermezza di morire. Non
                        t'affliggere, mia Antonietta. Io credo che tu avresti poca stima di me, e ti
                        compiaceresti assai poco del mio amore, se tu mi reputassi capace di
                        guardare con occhio tranquillo un amante che.... Sommo Iddio!... Senti
                        Antonietta! Se questo pensiero ch'io non mi attento nemmeno di scriverti si
                        fermasse una sola mezz'ora nella mia testa, io mi sparpaglierei le cervella
                        per non vivere fra il dolore e la rabbia.</p>
               <p>Quanto più sento ch'io t'amo, tanto più compiango quel giovine che forse non
                        merita di essere infelice: ed io avrei un eterno rimorso s'egli fosse
                        infelice per mia cagione. Ma io gli cederò il mio sangue.... tutto me
                        stesso, ma io non gli permetterò mai nemmeno una sola speranza sopra di te.
                        Conosco che tu sei in una situazione dolorosa; ma conviene pur che tu
                        scelga; e senza esitare.... Un solo momento di perplessità in te mi farà
                        prendere un partito.... in quel momento verrò deliberato. Non soffro
                        confronti, in amore; nè potrei più vivere con una donna che dopo avermi
                        conosciuto pensasse un minuto se dovesse darmi la preferenza. Io morirò....
                        ma ti lascerò. Io dirò a me stesso anche col piè nella fossa: <emph>L'ho
                            abbandonata perchè l'ho amata con tutta la violenza e la verità
                            dell'amore</emph>.</p>
               <p>Oh! s'egli non fosse fratello di tuo marito.... Oserebbe egli avvicinarsi più
                        a te? oserebbe egli meditare d'impormi? impormi? In somma odimi, Mi stimo
                        tanto ch'io non mi abbasso a sentire la gelosia. Io lascio questa odiosa
                        passione a chi si crede degno di essere tradito, e a chi crede la sua amante
                        capace di tradimenti. So che tu m'ami, e più di quanto tu abbia mai amato.
                        So che il tuo cuore è così ingenuo che non mediterebbe d'abbandonarmi; che
                        tu non pensi.... nè ardiresti forse di farmi una infedeltà.... con tutto
                        questo io conosco che la necessità ti costringe di accarezzare un uomo che
                        t'ama, e t'ama in mia presenza. Ma io nè devo, nè posso soffrire divise
                        nemmen le apparenze dell'amore con niun mortale.</p>
               <space type="stacco-narrativo"/>
               <p>Venerdì, mattina....</p>
               <space type="stacco-narrativo"/>
               <p>Ho riletto questa lettera.... Credo sempre più mio dovere d'inviartela, e tuo
                        di meditarla. Dopo questo momento non si parli più di <emph>Cecco</emph>.
                        Sarebbe poca delicatezza per tutti e due: sappimi decisamente dire stasera
                        la tua risoluzione. Io giuro di obbedirti. — Spero che la mia
                        franchezza ti farà sentire ch'io merito che tu mi parli con lealtà.... Ad
                        ogni modo con dir nulla a <emph>Cecco</emph> sino a che tu non abbia parlato
                        con me: non conviene precipitare un affare che anche condotto bene potrebbe
                        rovinarci tutti due. Ti vedrò stamattina al giardino. Avrai, spero,
                        l'antivedenza di portare il tuo biglietto, come io ti porterò questo.
                        Stasera non ci sarà nè uomo nè Dio che m'impedisca di venire da te. Se la
                        porta della Teresina sarà chiusa, io verrò dalla tua: ho bisogno di vederti
                        e di parlarti. No, mai.... mai mi sono allontanato da te con tanto dolore, e
                        con sì profonda amarezza quanto iersera. Addio addio.</p>
            </div2>
            <div2 n="185 (XXXIII)">
               <head>XXXIII.</head>
               <opener>
                  <dateline>
                     <date>Ore 3 dopo la mezzanotte.</date>
                  </dateline>
               </opener>
               <p>Io sacrificarti in faccia a tuo marito? Si chiuderanno le mie labbra nel
                        silenzio della morte prima che ti tradisca una mia sola parola. —
                            <emph>E tu prenderai un partito!</emph> questa minaccia mi si è piantata
                        nel profondo del cuore; io non voleva parlartene; mi sono coricato sperando
                        d'addormentarmi.... invano; conviene ch'io ti scriva, e ti scrivo da letto:
                        così almeno sfogherò l'amarezza che tu mi hai gettata nell'anima.
                        — Tu hai male interpretato le mie parole; io ti pregai soltanto
                        che tu ti spiegassi con lealtà, ed io allora avrei preso il partito che più
                        si converrebbe alla tua pace. Eterno Iddio! che risposta! Ma io ti chiedo
                        perdono, Antonietta, se ti ho cagionato un momento d'inquietudine: sarà
                        l'ultimo. Io t'amo, donna celeste, e ti amerò eternamente; addio, addio.
                        — Oh! s'io potessi in questo momento sipiegarti tutti i moti del
                        mio cuore. Vorrei dirti mille cose, e non oso dirtele; e forse te le ho già
                        dette, ma non oso replicarle. Credi intanto ed assicurati di ciò che tu mi
                        hai assicurato nella tua prima lettera: <emph>Non mi fare il torto di
                            credermi capace di causarti alcun dispiacere: sacrificherei tutto per la
                            tua felicità</emph>.</p>
            </div2>
            <div2 n="186 (XXXIV)">
               <head>XXXIV.</head>
               <opener>
                  <dateline>
                     <date>….</date>
                  </dateline>
               </opener>
               <p>Bolognini è bugiardo come Tersite. Non mi può aver veduto, e molto meno
                        accompagnato, al teatro. Ti giuro per quanto ti amo ch'io sono entrato,
                        appena ti ho lasciata, al Caffè dei Servi. Ho preso un thè, e alle sette e
                        mezzo era già a letto. Da quando tu mi scrivesti che tu non andrai più al
                        teatro, io non ci posi più piede; e assai meno ier sera vestito a quel modo.
                        Hai fatto bene a negare tutto. O il signor Giudice ha voluto sospettare, e
                        far da criminalista con interrogazioni suggestive, o ha avuto le traveggole.
                        È anch'egli uno di quelli che mi vorrebbero bandito dal tuo cuore? Che ho
                        fatto io agli uomini per essere sì fieramente perseguitato? Ma tutte le loro
                        persecuzioni le soffrirò pazientemente fino a che tu, Angelo, mi amerai.</p>
               <p>Domani a sera senza fallo: alle otto e mezzo in punto in punto. Aspetterò
                        all'uscio delle donne: guarda di esserci: aspettando potrei essere sorpreso.
                        Addio donna divina. Addio, e mille baci. — Continua a stare sulla
                        negativa col Giudice; anzi per confonderlo digli a che ora sono uscito, e
                        come era vestito.</p>
            </div2>
            <div2 n="187 (XXXV)">
               <head>XXXV.</head>
               <p>Mio Dio! non è possibile: io mi sento strappare l'anima; no no.... non posso
                        reggere più in questo stato tempestoso: e intanto forse io t'annoio! ho
                        riletto le tue lettere; le lagrime si sono inaridite; non ho più nemmeno il
                        conforto delle lagrime. Non posso più! ho nel cuore uno stringimento,
                        un'amarezza per tutta l'anima, un'angoscia.... ahi darei pure volontieri la
                        mia vita per liberarmi da tanto tormento. — Povera donna
                        sacrificata! tu meriti un amico che ti ami quanto t'amo io, che ti ami con
                        la stessa lealtà, ma non con tanto furore; così tu partecipi della mia
                        continua e funesta malinconia. Per carità; dammi il tuo ritratto, il tuo
                        solo ritratto; io me ne anderò in campagna, a Venezia.... dove mi
                        strascinerà il mio destino; ti lascerò tranquilla e libera. Porterò con me
                        la mia tremenda passione, le tue lettere, tutte tutte le tristi e care
                        memorie del tuo amore;... o il tempo e le sventure mi saneranno, o morirò
                        lontano da te per non funestarti con la vista delle mie ultime sventure. Sì,
                        cara, non v'ha riparo, non posso vivere più: sono pure tremende queste
                        sensazioni. Addio, perdonami, mia Antonietta; io sono il tuo amico; io sono
                        un infelice, e merito la tua compassione almeno. Addio.</p>
            </div2>
            <div2 n="188 (XXXVI)">
               <head>XXXVI.</head>
               <opener>
                  <dateline>
                     <date>Domenica, ore cinque....</date>
                  </dateline>
               </opener>
               <p>Vivendo con te, e scrivendoti, ti ho aperto tutto il mio cuore, e tu lo
                        conosci; non ti annoierò più dunque nè con le mie lunghe lettere, nè co'
                        miei lamenti, perchè potrei involontariamente recarti dispiaceri che non
                        meriti. Beverò le mie lagrime nel mio secreto, e ti amerò aspettando la tua
                        sentenza. Non oso crederti capace di mentire dopo la promessa fattami di non
                        ritormi il tuo cuore che mi hai spontaneamente donato. Spero che la mia
                        amicizia non ti avendo recato disonore, e conoscendo tu il mio carattere,
                        non tenterai di avvilire nè l'una nè l'altro. Tu mi hai assicurato della tua
                        lealtà, ed io riposo tranquillo, perchè tu non mi tacerai il giorno del tuo
                        raffreddamento. Sei buona di cuore e non renderai infelice l'uomo che tu hai
                        amato, e che ti amò con ingenuità, e ti amerà eternamente. Lo pagheresti di
                        una profonda ingratitudine, mentr'egli nell'entusiasmo della tua passione
                        per lui, ti ha ricompensato di riconoscenza e di amore. Addio; domani sarò
                        forse da te; addio mio angelo; addio.</p>
            </div2>
            <div2 n="189 (XXXVII)">
               <head>XXXVII.</head>
               <opener>
                  <dateline>
                     <date>Lunedì, mezzanotte....</date>
                  </dateline>
               </opener>
               <p>Il tuo infelice amico ti domanda perdono de' suoi lamenti, forse ingiusti. Ma
                        guai a me se ti sembrassero romanzeschi! Oh! allora io sarei certo che tu
                        non senti la passione come io la sento.</p>
               <p>Il mio aspetto malinconico, il mio silenzio e le mie querele ti annoieranno
                        forse. Forse anche ti rattristerò; e ho torto di turbare la tua
                        tranquillità, ma io sono ridotto in tale stato ch'io non posso offrirti se
                        non le mie lagrime e tutto tutto il mio cuore; e se io non cerco qualche
                        conforto da te, chi mi resta più al mondo?</p>
               <p>Non temere per la mia salute: io guarirò: e se anche fossi certo che la
                        sepoltura si va scavando ogni giorno a' miei piedi, io mi conforto
                        consecrandoti l'intervallo che mi separa dalla morte. Io, io piuttosto
                        dovrei temere di te, mia unica amica: i tuoi giovani giorni ti fuggono fra
                        le infermità; quanto io temo di perderli, tanto mi sono più necessari e più
                        cari.</p>
               <p>T'includo una lettera che tu mi hai scritto.... ch'io ho bagnata e che bagno
                        delle mie lagrime. Io ti prego di leggerla e di ridarmela. Ella è un sacro
                        pegno del tuo amore, e nel tempo stesso della mia lealtà. Oh! se ti
                        commovesse! e se ti facesse ritornare il cuore all'ardore in cui era per me
                        un mese addietro! Oimè.... le mie lagrime, m'interrompono; io t'amo, io
                        t'amo, Antonietta.</p>
               <p>Ho riletto la tua lettera.... e ho prorotto in un pianto dirotto. Oimè! io
                        non reggo più; io credeva di sfogare questa profonda malinconia che mi
                        divora, e me la sento nel cuore più tremenda. I miei occhi sono oscurati
                        nelle lagrime.... <emph>Il mio cuore ti seguirà per tutto</emph>; sì per
                        tutto. No, no, io non ti voglio turbare.... lasciami. — <emph>Non
                            osservare i miei occhi; sono sovente bagnati di lagrime, e potrebbero
                            finire per annoiarti</emph>. Oh! son io che potrei ora dirtelo; ohimè!
                        non so cosa io mi scriva.</p>
               <p>Sono pazzo, Antonietta? Ma son per questo meno infelice? e men degno della
                        tua compassione, e del tuo amore?</p>
               <p>
                  <emph>Ieri non mi hai scritto</emph>: or chi è più meritevole di questo
                        rimprovero?</p>
            </div2>
            <div2 n="190 (XXXVIII)">
               <head>XXXVIII.</head>
               <p>Ier sera, mia dolce amica, ho sofferto un freddo tremendo; continuò gran
                        parte della notte: alle sette mi sono destato un po' meglio; ma le mie
                        membra sono sbattute, e la testa assai più grave di ieri.</p>
               <p>Farò nondimeno <emph>un'imprudenza</emph>: prima delle due ti porterò io
                        questa lettera.</p>
               <p>M'hai tu perdonata, mia Antonietta, l'ultima pagina di ieri? È veramente un
                        po' risentita; ma ci vuol altro per rifarsi di quattro letterine scritte dal
                        mal-umore della contessina Aresi. — Buon giorno, mio cuore; sono
                        le undici appena.... eterno Iddio! tre ore ancora.</p>
               <p>Domani, se io starò peggio, verrò ad ogni costo al caffè; bada che non è
                        positivamente rimpetto a te, ma rimpetto alla colonna. Starò su la porta
                        alle otto e mezzo.... se anche piovesse, sarà tutt'uno.</p>
               <p>Addio addio, celeste creatura. Se tu fossi in questo momento dentro di me;
                        vedresti ch'io t'amo di un amore soave soave come le tue occhiate.</p>
            </div2>
            <div2 n="191 (XXXIX)">
               <head>XXXIX.</head>
               <opener>
                  <dateline>
                     <date>Lunedì, a mezzanotte....</date>
                  </dateline>
               </opener>
               <p>Non so come vi possa essere un uomo che non senta rimorso dopo avermi ferito
                        l'onore.... e in che modo! e presso di chi! – eppure io sono così
                        compunto per avere involontariamente offeso il tuo Bolognini. Sa il cielo
                        che io non ci ho meschiato nè malignità, nè disprezzo.... io non ho voluto
                        assomigliarlo a Bern.... che per i modi affettuosi e compiacenti con cui tu
                        lo tratti. Se non mi trattenesse il timore di disubbidirti, domani quasi
                        quasi vorrei andare a chiedergliene perdono.... perchè, anche senza di ciò,
                        io gli voglio bene, e mi spiacerebbe ch'egli serbasse qualche po' di amaro
                        nel cuore.... Meglio che ti lasci fare; le donne sono bravissime.... e oltre
                        la loro dolcezza, sono prive di que' modi o servili o fieri che guastano
                        generalmente simili affari. V'è stato intanto chi senza conoscermi, e senza
                        alcuna ragione è venuto a calunniarmi! No; io non potrò dimenticarmela mai:
                        se potessi vorrei scrivermela nel petto a caratteri di sangue, e..... chi,
                        chi oserebbe difenderlo? e costui pure mi faceva l'amico.</p>
               <p>Per quell'altro <emph>sfacciato</emph> non ho ragione, ma non ho tutto il
                        torto. Dopo la tua asseveranza di non vederlo più, dopo le solenni proteste
                        di non riceverlo, eccomelo in palco.... e pochi giorni dopo a casa tua. È
                        vero.... un <emph>accidente</emph>.... <emph>unico</emph>; ma se dalla parte
                        tua non ci fosse che un po' d'ignoranza, questa volta l'ignoranza sarebbe
                        colpevole.... Ma non se ne parli più.... io spero che il tuo servitore sarà
                        istruito a dirgli d'ora innanzi che la <emph>Contessina è fuori</emph>.</p>
               <p>Domani a sera ti saprò dire come e dove ci potremo vedere mercoledì: baderò
                        di farti passare con più disinvoltura il mio biglietto.... – tu
                        spia quando e per quanto tempo starà l'altro in campagna col Greco.
                        – Addio. Addio. – Ma tutto servirà s'io non avrò
                        risposta della mia lettera di stasera. Buona notte.</p>
               <space type="stacco-narrativo"/>
               <p>Martedì, ore 7.</p>
               <space type="stacco-narrativo"/>
               <p>Celentani m'è stato tutta notte dinanzi come un fantasma. Mi sono più volte
                        ridestato fremendo.... ah s'egli amasse il proprio onore, sarebbe sì prodigo
                        dell'altrui?</p>
               <p>L'ho veduto ier sera.... l'ho sfuggito, perchè s'egli mi salutava, io non mi
                        sarei contenuto: c'è voluta tutta la forza delle tue preghiere per
                        costringermi a non affrontarlo. – Rispondimi dunque. –
                        Essere onesto e dover arrossire! Addio. Addio.</p>
               <ps>
                  <p>P. S. – Trovami il <title>Tristram Shandy</title> di Sterne;
                            almeno il primo volume; ha che fare molto col signor
                            <emph>Celentani</emph>, e compagnia.</p>
               </ps>
            </div2>
            <div2 n="192 (XL)">
               <head>XL.</head>
               <opener>
                  <dateline>
                     <date>….</date>
                  </dateline>
               </opener>
               <p>Ho tante ragioni per fuggire la società, e la vita mi costa ogni dì tante
                        lagrime, ch'io non aspetto se non il momento di dire addio a tutto il mondo
                        e di terminare i miei tormenti e i miei giorni. Poichè la natura mi ha
                        dotato di un'anima risentita.... oppressa sempre or da una, or da un'altra
                        passione,... e il mio cuore è sovente causa di pianto alle persone che mi
                        sono più care.... perchè deve più questo infelice vivere e tormentarsi; e
                        non trovare mai pace; ed essere sempre in guerra con se medesimo e con gli
                        altri;... e.... <add resp="ed">?</add> sì.... io non aspetto, Antonietta, se
                        non che tu <emph>segni la nostra eterna separazione</emph>; tu vedrai allora
                        s'io t'amo, e s'io merito la tua stima. Non credere per questo ch'io voglia
                            <emph>abusare</emph> e della tua ingenuità e della tua generosità nel
                        sciogliermi dalla parola ch'io ti ho dato: no: io gemerò; ma in un sacro ed
                        eterno silenzio. Nè il signor Celentani, nè anima vivente saprà nulla di ciò
                        che in questi due giorni è corso tra noi due.... in questi due giorni! e che
                        differenza sino a questa mattina! io era arso da un tremendo furore, e
                        adesso.... una profonda malinconia mi corre per tutte le vene.... e la mia
                        fantasia è così acciecata che talvolta io mi credo di vedermi il sepolcro
                        spalancato sotto a' miei piedi. Ma tu, celeste creatura, non devi pagare la
                        pena delle mie passioni. Io ti chiedo perdono; di tutte le angosce che ti ho
                        fatto soffrire.... io ti chiedo perdono con le lagrime agli occhi.... e
                        spero che tu sarai generosa da perdonarmi. Vuoi tu un consiglio da me?
                        abbandonami.... io abbandonerei nel tempo stesso la vita, e tu mi faresti
                        così l'ultimo beneficio, ma il beneficio più necessario e più caro.... tu mi
                        faresti nè vivere più nè soffrire. Lo credi tu adesso ch'io t'amo? io sono
                        sicuro che sì.... ed io morirò contento. Non temere, non parlerò a
                        Celentani; non parlerò più di lui; non ne parlerò più a te. Sacrificherò il
                        mio onore per serbare inviolato il tuo. I nostri amori non <emph>finiranno
                            con una scena pubblica infame</emph>: finiranno piuttosto con la mia
                        morte. Io te lo giuro: non ho mai sentito più, come oggi, la necessità di
                        andarmene da questo mondo. Tocca a te di segnare il mio decreto; quando tu
                            <emph>segnerai la nostra eterna separazione</emph>: e la segnerai tu;
                        perchè non succederà mai che tu possi, nè in qualunque tempo, nè in
                        qualunque luogo, lagnarti di me; nè accusarmi di avere rotti questi cari
                        legami che ci hanno resi felici. Ma quando io t'avrò perduto, e tu ti
                        sovverrai qualche momento di me, io son certo che tu.... non accuserai il
                        mio cuore.... ma compiangerai forse la mia indole veemente. No: la tua stima
                        non sarà <emph>diminuita</emph>; vedrai, che anche nel mio estremo furore le
                        tue ragioni mi hanno placato; e confesserai che la delicatezza in me prevale
                        assai più della soperchieria e dell'orgoglio.</p>
               <p>Addio, intanto: io spero di vederti un'altra volta: io spero ancora un altro
                        bacio.... e poi.... aspetterò il mio destino da te. Vivi nondimeno sicura
                        della mia fede. Non parlerò mai mai di alcuna di queste cose col signor
                        Celentani. Io spero che tu non dubiterai della mia promessa.... ho meritato
                        forse il tuo sdegno, ma spero di non aver demeritata la tua confidenza.</p>
               <closer>
                  <signed>Il tuo amico.</signed>
               </closer>
               <ps>
                  <p>P. S. – Ti ho promesso di non parlare con Celentani.... io oso
                            assicurarti e giurare ch'io nemmeno tenterò di vendicarmene. Io non
                            voglio che ti resti mai il rimorso d'essere stata forse cagione di danno
                            a chi ha creduto di dirti la <emph>verità</emph>. Addio.</p>
               </ps>
            </div2>
            <div2 n="193 (XLI)">
               <head>XLI.</head>
               <opener>
                  <dateline>
                     <date>Ore 4....</date>
                  </dateline>
               </opener>
               <p>Sarei perduto s'io vivessi un solo momento senza di te. Confessalo, mia dolce
                        amica; non ti accorgi che la mia passione va crescendo ognor più? che sarà
                        di me s'io continuo in questo stato di violenza e di ardore? Io mi credeva
                        il cuore logorato.... e sento di non aver amato mai mai come ora. Amami,
                        Antonietta; ho bisogno di te.... e se tu non versi un poco di balsamo su le
                        mie ferite, che mi resta più? Ho bisogno, propriamente estremo bisogno, del
                        tuo amore e della tua amicizia. È vero; io ti ho cominciato a costare molti
                        dolori.... ma tu mi hai perdonato; ed io me ne sono ravveduto.... oh! e da
                        questo pentimento io sento che t'amo. M'abbandonerai tu? avrai cuore di
                        lasciarmi in preda alle mie ardenti passioni, e agli errori della mia
                        fantasia? non ti compiacerai di addolcirmi, e di aver cura di me come di una
                        tua creatura? – Non vedi tu come da un momento ad un altro questo
                        fiero leone si va mansuefando alla sola tua voce!</p>
               <p>Se tu in queste ventiquattr'ore fossi stata dentro il mio cuore, ti saresti
                        certamente impietosita del mio stato. Di affetto in affetto, d'impeto in
                        impeto.... io credo di avere abusato per così dire del sentimento della
                        vita. Ma questa mattina la tua lettera mi ha dato l'ultimo colpo. Stupido
                        cieco, lagrimoso ho stentato molto prima di scriverti, e ti avvedrai che ti
                        ho scritto piangendo. Ne' pochi momenti ch'io sono stato con te.... tu avrai
                        veduto ch'io non era nel mio stato naturale. Adesso io mi sento così debole
                        e sbattuto.... le mie fibre sono come corde toccate che mandano tremando un
                        certo suono tristo, lungo, incerto.... io non so che mi dica. Ma ho tutta la
                        debolezza di un uomo risorto da una potente ubbriacatura.</p>
               <space type="stacco-narrativo"/>
               <p>Ore 5....</p>
               <space type="stacco-narrativo"/>
               <p>T'avvedrai conoscendomi più a fondo ch'io non ho l'anima nera: dominato
                        spesso dall'ira, e sempre quasi dalla malinconia, io sono più di nocumento a
                        me stesso che agli altri. Ma io non sono fatto nè per la crudeltà, nè per la
                        vendetta. Le mie opinioni sono figlie dell'esperienza, ma sono, mia cara,
                        assai diverse dal mio cuore ch'è figlio della natura. Oserei dirlo a Dio
                        stesso: Niuno ha mai pianto per me, quantunque il tradimento e la malignità
                        di molti uomini mi abbiano fatto piangere. – Come mai il furore
                        ch'io aveva contro Celentani s'è spento? ieri io l'avrei sbranato vivo.... e
                        oggi, dopo la tua lettera, non potrei dire di serbare nemmeno un po' di
                        rancore. È egli poi questo gran delitto l'averti parlato male di me, quando
                        la società non fa che o tradirsi o infamarsi scambievolmente? –
                        Eppure? – No, no; questi sono pretesti.... la sola delicatezza per
                        la tua fama me li fa trovare per appagare il mio orgoglio. Oh sì, io t'amo,
                        Antonietta!</p>
               <space type="stacco-narrativo"/>
               <p>Ore 6....</p>
               <space type="stacco-narrativo"/>
               <p>Torno da pranzo.... ho le lagrime agli occhi.... oggi è giorno di pianto: il
                        mio povero ragazzo parte.... fra pochi giorni mi sarà delle cento miglia
                        lontano. Egli mi lascia dopo avermi servito così fedelmente.... Ma! se può
                        vivere libero.... intanto adesso le mie lagrime l'accompagnano, e la mia
                        riconoscenza lo seguirà da per tutto.</p>
               <p>Domani tuo marito va in campagna col Greco.... se dimani a sera sei libera,
                        resta deciso.... se non, ho il mezzo di vederti nell'appartamento di
                        Lamberti in Brera. Lamberti è partito per Reggio; egli mi ha lasciata la
                        chiave. C'è troppa gente, mia cara, da madama De Lac. — Domani,
                        poco dopo le otto, ti farò passare una mia letterina; ti dirò come, dove,
                        quando dovrai venire. È meglio per altro che, se la gita di tuo marito non
                        va in fumo, si aspetti sino alla sera. Meno pericoli. Farò poi come vuoi. Se
                        vorrai venire domani mattina lascia un bigliettino per le otto alla tua
                        cameriera; se non, lasciane un altro, con cui tu mi dica il modo di passare
                        nelle solite stanze in alto dopo il teatro. In tutti i casi io verrò a farti
                        una visita domani dopo le due e mezzo. Addio. Addio.</p>
            </div2>
            <div2 n="194 (XLII)">
               <head>XLII.</head>
               <opener>
                  <dateline>
                     <date>…..</date>
                  </dateline>
               </opener>
               <p>Il tempo minaccia, mia donna: e domani forse i nostri amici staranno a
                        Milano, o la pioggia ti costringerà in casa.</p>
               <p>Tieni dunque per fermo che se piove io verrò da te alle nove dalla parte
                        dell'anticamera: <emph>bada alle nove</emph>: sbrigati dal servitore con
                        qualche ambasciata: e per Bolognini.... qui sta l'imbroglio!... fagli dire
                        che sei fuori: perch'io poi non venissi prima che tuo marito parta.... tosto
                        ch'ei sarà uscito fa attaccare alla terza finestra il nastro rosso; e devi
                        avvertire che giovedì non ce l'hai fatto porre.</p>
               <p>Ma se non piove, io sarò alle otto e mezzo al caffè rimpetto la colonna.
                        Buona notte, mia Antonietta; – vo bevendo sempre thè, per farmi
                        passare questo raffreddore.... che è pur ostinato.</p>
               <p>Non ho più carta; ed oggi le botteghe son chiuse; ecco perchè la mia lettera
                        è in cattiva edizione.</p>
            </div2>
            <div2 n="195 (XLIII)">
               <head>XLIII.</head>
               <opener>
                  <dateline>
                     <date>…..</date>
                  </dateline>
               </opener>
               <p>Non vo più a coricarmi così per tempo senzi la provvisione d'un po' d'oppio.
                        Mi sono addormentato poco dopo la sera, e mi sono svegliato molte ore
                        innanzi il giorno. Parevo un Patriarca nel limbo.... all'oscuro, senza poter
                        leggere, e senza essere padrone di pensare ciò ch'io voleva; perchè ora
                        l'impertinenze del mio fratellino, ora le pretensioni del signor cognato mi
                        teneano fra l'ardore e la rabbia. — Sia lodato il cielo
                        — vedo finalmente un raggio di luce.</p>
               <p>Oggi intanto?... vorrei sovente ridere per non annoiarti coi miei trasporti;
                        ma allora m'investono assai più. E se tu torni veramente ammalata, dovrò io
                        starti e sì lontano, e abbandonarti.... e saper che tu soffri.... e non
                        poterti nemmeno.... — e perchè poi tutti quei riguardi? no; è
                        impossibile ch'io possa contenermi: sino a che la prudenza era necessaria
                        alla tua fama, io sono stato il primo a usarne religiosamente.... ma adesso?
                        fors'è necessaria alla tua quiete domestica.... e tu sei in diritto di
                        esigere perciò qualunque sacrificio da me. <emph>Io farò quello che
                        vuoi</emph>. Mi lascerò prescrivere da te come, quando, dove ti potrò
                        vedere: non violerò niuna delle tue leggi. Ma tu non potrai vietarmi ch'io
                        non mi lagni. Confessa il vero, Antonietta; se tu dai un'occhiata a tutto
                        quello che ti circonda, non ti pare che tutto svanisca dinanzi a me? forse
                        io m'illudo supponendo in te tanto amore.... ma in me la passione fa questo
                        effetto…. sì quella passione che s'è svegliata in te più ardentemente.... ma
                        che nel mio cuore va progredendo con tanta forza ch'io non potrò più
                        sostenerla.</p>
               <p>Ogni ora che passa senza ch'io abbia nuove della tua salute, mi lascia una
                        coltellata sul cuore. Spero che tu m'avrai scritto una mezza riga, o che la
                        cameriera saprà mandarmi <add resp="ed">a</add> dire qualche cosa di sicuro.
                        Più tardi ci passerò io.... — non temere, non verrò a farti avere
                        una sgridatina. — Starò lontano dalle tue stanze; mi contenterò
                        soltanto di sapere da qualcheduno della tua famiglia se tu sei migliorata.
                        Ma se non ti senti assai bene io ti scongiuro, non venire al teatro.... la
                        certezza che tu non ti sei esposta per me, mi farà soffrire pazientemente le
                        ore nelle quali non potrò vederti. Mi ritirerò per tempo come ier sera....
                        dovrei, a dir vero, trovarmi all'opera anche quando non ci sei per dare meno
                        appiglio alle osservazioni.... ma io incomincio a ridermi di tutto il mondo:
                        io penso che tutta la mia felicità sta nell'amarti, e che tu amandomi non ti
                        fai alcun disonore.</p>
               <p>Che? domani sera quel tuo <emph>galante</emph> si lascerà egli scappare una
                        festa di ballo? è ambizione in lui lo starti sempre attaccato alla gonnella?
                        Io lo compiango, ma lo stimo ad un tempo, s'egli in sì fanciullesca
                        passioncella mantiene tanto carattere. — Non si può dunque nemmeno
                        lusingarsi sopra domani a sera.... e poi ci sarà il marito.... io...? anche
                        domani sera farò il triduo; e <emph>civetterò</emph> co' miei libri.</p>
               <p>Ho trovate ier sera due righe in tedesco.... io te le trascrivo, Dio sa come!
                        e tu mandami la traduzione: <foreign lang="ger">En ja, mein liber mann, mie
                            send ihr heind so geil morden</foreign>? — le prime cinque
                        parole vogliono dire: <emph>sì, mio caro marito</emph>, ma nelle altre sta
                        l'imbroglio, ed io senza di esse non posso capire il libro di tuo marito.
                        — Per ora buon giorno; ti scriverò anche stasera sul modo di
                        vederci domani, seppure la campagna non mi ti porta via. Se hai combinato
                        alcuna cosa, scrivimi. Addio e cento mila baci.</p>
            </div2>
            <div2 n="196 (XLIV)">
               <head>XLIV.</head>
               <opener>
                  <dateline>
                     <date>Mercoledì dopo pranzo....</date>
                  </dateline>
               </opener>
               <p>Non potrò venire a teatro; mi sento dominato da una profonda tristezza; e
                        questo male ti è stato talvolta noioso, e certo non converrebbe nè a'
                        riguardi per tuo marito, nè a' rispetti per la società. Sai d'altronde ch'io
                        non amo vederti in mezzo a una gran compagnia. Starò in casa sino a domani
                        verso mezzogiorno; allora uscirò per vederti, seppure sarai in casa. Addio.</p>
               <closer>
                  <signed>Il tuo amico.</signed>
               </closer>
            </div2>
            <div2 n="197 (XLV)">
               <head>XLV.</head>
               <opener>
                  <dateline>
                     <date>…..</date>
                  </dateline>
               </opener>
               <p>Il tuo amico trema per la tua salute; e il mio sommo dolore è l'incertezza in
                        cui vivo. Non oso venire a vederti per non esserti cagione di dispiaceri; e
                        te ne ho dati anche troppi; ma spero che tu mi abbia perdonato. Se tu puoi
                        farmi sapere qualche cosa, io te ne sarò eternamente grato: ma se tu stai
                        bene, non importa; io non voglio partecipare che delle tue sventure. Oggi il
                        mio raffreddore e un po' di febbre mi confinano a letto: forse non uscirò
                        nemmeno stasera. Addio, cara e sventurata donna: se ti sei dimenticata del
                        povero Foscolo amante, non ti dimenticare del tuo più tenero amico. Egli
                        piange su le tue memorie e sopra i tuoi mali. Non ti annoierà con la sua
                        presenza quando sei felice, non ti parlerà più d'amore; ma egli volerà da te
                        quando i dolori e la perfidia degli uomini ti faranno avere bisogno di un
                        giovine perseguitato da tutti, che fu preda di fiere passioni, di errori e
                        di sventure, e che sa compiangerle e soccorrerle.</p>
            </div2>
            <div2 n="198 (XLVI)">
               <head>XLVI.</head>
               <opener>
                  <dateline>
                     <date>…..</date>
                  </dateline>
               </opener>
               <p>Non so perchè.... mi sono svegliato con una erta ansietà di leggere la tua
                        lettera di ieri.</p>
               <p>Il cielo t'inspiri oggi di scrivermi due parole su la tua salute. Ma se tu
                        ricadi malata.... non è possibile.... conviene ch'io ti veda, ch'io sieda
                        presso il tuo letto, ch'io partecipi de' tuoi dolori; e ch'io ti bagni le
                        mani di lagrime. Buon giorno, mia Antonietta; il tuo amico non è troppo
                        lieto; ier sera ti ho veduta così afflitta!... poi tornando a casa ho
                        trovato sul mio tavolino due lettere che mi han portato fiere novelle.
                        Pazienza! io sono amato da te; e se il cielo compensa i mali con qualche
                        bene, non sono io forse abbastanza compensato? Mentre io ti possedo, sfido
                        la sorte a farmi infelice.... Amami, donna celeste; ad onta di tutte le mie
                        follie, ho un cuore degno del tuo amore: tu lo vai accusando; ma col tempo
                        ti pentirai de' tuoi sospetti. <emph>Col tempo</emph>? Io lo confesso,
                        Antonietta; il solo timore che il dolce sogno de' nostri amori cominci a
                        svanire in te, è l'unico pensiero che amareggia tutta la mia felicità.</p>
            </div2>
            <div2 n="199. (LVII)">
               <head>XLVII.</head>
               <opener>
                  <dateline>
                     <date>…..</date>
                  </dateline>
               </opener>
               <p>Sono ansioso per le mie lettere. — Tuo marito t'ha egli domandato
                        di me? — Se parti lunedì, io me ne andrò a Bergamo. Almeno io ti
                        lascio per soccorrere un innocente imprigionato: e tu? — Scrivimi
                        almeno il tuo giornale; ti scriverò il mio, e ce li leggeremo al ritorno.
                        Anzi io manderò le mie lettere a Bolognini; tu fa' lo stesso: le avrà chi
                        tornerà primo. — Belle cose! — E domani? A Brera no
                        certo; hai bisogno del servitore. — Senti: se fa bel tempo....
                        davvero, che il diavolo ci mette la coda per imbrogliarmi ognor più.
                        — Non son buono a combinare un intriguccio, e tu mi dai del
                            <emph>libertino</emph> per la testa. — Insomma fa il segno del
                        nastro quando uscirà tuo marito per andare a messa. Io verrò da te. Addio.
                        — Combineremo forse meglio stasera; se i tuoi cavalli faranno la
                        grazia di condurti all'opera.</p>
            </div2>
            <div2 n="200 (XLVIII)">
               <head>XLVIII.</head>
               <opener>
                  <dateline>
                     <date>Martedì, ore 8....</date>
                  </dateline>
               </opener>
               <p>T'accompagna il mio cuore, e t'accompagnano tutti i miei pensieri, o mia
                        Antonietta. Io viverò meno infelice nella tua lontananza, perchè sarò certo
                        che in queste poche ore la memoria del tuo amico starà sempre con te.</p>
               <p>Mi passano tante melanconie per la testa.... nè voglio scriverle per non
                        turbarti. Io t'amo sempre più.... e mi sei ancora più cara dopo le tue
                        confessioni di ieri.... ma appunto l'esempio di tanti altri mi grida sempre:
                            <emph>Giovine sventurato! credi che Antonietta sarà sempre tua?</emph>
                        — E d'altra parte.... chiamami misantropo: io non mi posso vedere
                        in mezzo al bel mondo. <emph>Ciance, vituperii e noie</emph>.... io sono un
                        po' intollerante, e gli uomini un po' troppo importuni. Io vorrei che il
                        nostro amore fosse ignoto a tutti i viventi, come quello di Teresa e
                        dell'Ortis.</p>
               <p>Buon giorno, mia vita. Ho riletto prima d'addormentarmi quella tua celebre
                        lettera che abbiam letta insieme.... bada che un giorno io non te ne mandi
                        la copia per farti vedere chi avea più ragione di querelarsi.</p>
               <p>Povera donna! Sei pur buona e degna di amore. Tu hai un ottimo cuore, e forse
                        i tuoi difetti e le tue scappate non si possono imputare se non alla troppa
                        bontà del tuo cuore.</p>
               <p>Nè io sono sì aspro e orgoglioso come sembro a certi signorotti; se fossero
                        sventurati avrebbero le mie lagrime, e se sapessero essere leali avrebbero
                        tutta la mia confidenza. Ma che vuoi tu fare con gente che sa appena far
                        complimenti dinanzi, e bestemmiarti quando non sono uditi? —
                        Aspetto oggi dal tuo servitore un bigliettino per sapere dove potremo
                        rivederci.</p>
               <p>Per me, non mi sento nè meglio nè peggio. Ho dormito assai bene in questo
                        letto beato. — Ti scrivo per altro a letto, e te ne avvedrai da
                        questi scarabocchi: mi sento tremare la mano, e la testa non mi può reggere.
                        Addio. Addio. Gran parte di oggi la passerò a letto. Addio, mamma.</p>
            </div2>
            <div2 n="201 (XLIX)">
               <head>XLIX.</head>
               <opener>
                  <dateline>
                     <date>Ore 4.</date>
                  </dateline>
               </opener>
               <p>Non ho potuto obbedirti, mia mamma; sono uscito per far conoscere Monti a un
                        mio raccomandato; e sono stato con Teresina tutto il giorno parlando sempre
                        di te; non so perchè.... me ne ha detto assai bene. Tempo fa mi pareva più
                        bella, adesso mi pare più buona.</p>
               <p>E davvero che ho gran timore di non vederti stasera.... e domani, e doman
                        l'altro? — poveri noi! Come potrò mai vivere in questi due giorni
                        privo dell'occasione e della speranza di vederti? — Addio, mia
                        Antonietta; oh come è melancolico il tuo papà! Domani mattina fa' quello che
                        il cielo t'ispira. Se parti alle dieci, come mi hai scritto, è inutile il
                        parlare di salutarci al caffè alle nove. E poi è pericolosa quella
                        vicinanza. Se la partenza s'indugiasse fino al mezzogiorno potresti venire
                        da me.... Ad ogni modo io non mi moverò di casa se non saranno passate le
                        dodici ore.... — e appena sarai ritornata ripartirai per Lugano.
                        Mio Dio! mio Dio! — quante lontananze una dietro l'altra! E non
                        potresti far senza il viaggetto di Lugano? Tuo marito se n'andrebbe solo.
                        Una qualche notte ti resterebbe liberissima.... forse due.... i giorni
                        interi.... no, no; fa' ciò che ti sembrerà migliore. Conviene avere rispetto
                        alle tue circostanze domestiche, ed ai riguardi che dobbiamo a tuo marito:
                        — e poi?... non so cosa consigliarti. — Addio. Addio.</p>
               <closer>
                  <signed>Il tuo Ortis.</signed>
               </closer>
            </div2>
            <div2 n="202 (L)">
               <head>L.</head>
               <opener>
                  <dateline>
                     <date>Mercoledì, 9 e mezzo.</date>
                  </dateline>
               </opener>
               <p>Oggi sì che ci siamo ingannati l'un l'altro; tu speravi in me ed io in te. Mi
                        avrai fatto cercare al solito caffè; ed io ti sto aspettando in casa, come
                        ti scrissi ier sera.... al più al più sto aspettando la tua cameriera: e
                        spero che non continuerai a fidarti sempre in cose tanto dilicate di un
                        servitore.... tanto più che dopo ier sera deve essere corrucciato.
                        — Per me sarei passato al caffè, ma oltre che io non ho molta fede
                        a quelle vicinanze, temeva che ti fossi appigliata al mio biglietto di ier
                        sera; e si correva pericolo di pigliare due strade diverse senza
                        incontrarci. Nè mi sento assai bene: mi sono alzato alle nove; ma mi sono
                        sentite le membra sì peste e il capo tanto sbalordito che dopo pochi minuti
                        sono tornato a coricarmi; e ti scrivo a letto. — E pure, mi dice
                        il cuore ch'io ti vedrò stamattina; possibile che tu parta.... senza nemmen
                        darmi un bacio! Starai lontana due giorni.... e tornerai per abbandonarmi
                        un'altra volta, e sa il cielo per quanto tempo; forse anche le poche ore che
                        allora passerai a Milano non saranno per me; chi sa.... nemmeno potremo
                        darci un'occhiata. Che diavolo di uso! andare a Lugano, quando la stagione
                        diventa sì trista. — Tu.... oh sì, tu mi dirai vieni a casa....
                        vieni a darmi il buon viaggio. — No davvero, Antonietta; mi stanno
                        scritte nel cuore le parole di tuo marito.... <emph>Non gli manca che
                            portarsi un letto e stabilirsi</emph>: — io non sono Pe....
                        per ingoiarmi simili rimproveri, o per farli soffrire a te.... E quell'altra
                        riflessione «<emph>Assiduo!</emph>». No, no; non la farà
                        mai più; e sono pentito di avergli data occasione di farla. Vedi, mia dolce
                        amica, che tutte le cautele passate ci erano necessarie.</p>
               <p>Oimè! sono le 10 e 3 quarti, e non so nulla di te. Mi viene la tentazione di
                        vestirmi, e di venire.... — dove?... e poi ti ho promesso di non
                        muovermi di casa prima del mezzodì.</p>
               <p>O miei presentimenti bugiardi!... addio belle speranze! mentre scrivo,
                        battono le undici e un quarto.... nè tu, nè il tuo servitore, nè la
                        cameriera. — Addio, dunque, Antonietta! fa' buon viaggio.... e
                        ricordati del tuo infelice amico. — Ma nemmeno tu avrai queste mie
                        poche righe.... O mia cara, siamo pur disgraziati!</p>
               <p>Fa il più bel sole che mai! Vado a passeggiare al boschetto così benefico. Mi
                        andrò pascendo delle soavi memorie di quel primo tuo bacio — buon
                        viaggio, mia mamma. Tornerai tu presto?</p>
            </div2>
            <div2 n="203 (LI)">
               <head>LI.</head>
               <opener>
                  <dateline>
                     <date>Mercoledì, ore 5 della sera.</date>
                  </dateline>
               </opener>
               <p>Ti devo pur ringraziare, mio cuore, della cura che ti sei presa! ti ho
                        aspettata a casa fino quasi alle due.... sono poi uscito disperando di
                        vederti: e per buona fortuna mi si è affacciata la Teresina da cui ebbi la
                        tua lettera. E sei affettuosa come l'amore, mia bella Antonietta! quasi
                        quasi sono le quattro righe le più belle che tu m'abbia mai scritto.</p>
               <p>Dunque domani a sera non sarai ritornata? mi parli di venerdì, e venerdì pure
                        il tuo ritorno è in forse. Per carità abbi compassione del tuo amico: io
                        sono malato, e son tornato così melancolico che se mi stai lontana.... io
                        non posso prometterti niente.... ma in verità ch'io sono assai in cattivo
                        stato.... sì sì, male assai.</p>
               <p>E Ambrogio,... potrebbe tradirci.... non gli hai confidato tu niente per....
                        nè sei stata tu che l'hai fatto licenziare? bada; che un po' di feudalismo o
                        di furore non ti abbiano fatto fare una ingiustizia.... fatto licenziare,
                        così, su due piedi.... dopo quella solenne strapazzata di iersera! Non so se
                        hai ragione; ma io devo difendere Ambrogio.... Egli è uno sventurato; forse
                        un errore gli ha rapito il pane.</p>
               <p>Addio, per ora, mia Antonietta. Amami, e vivi sicura del mio amore. Nè la
                        fortuna nè il tempo potranno spegnerlo mai. Addio. Addio. — E sei
                        decisa di andare a Lugano? la lontananza di questi giorni.... e la dolorosa
                        privazione non ti fanno cangiare consiglio? — Addio.</p>
            </div2>
            <div2 n="204 (LII)">
               <head>LII.</head>
               <opener>
                  <dateline>
                     <date>Mercoledì, ore 11.</date>
                  </dateline>
               </opener>
               <p>Tu mi abbandoni, Antonietta? No, non è possibile ch'io lo creda: ho la testa
                        così stupida, e sto sempre talmente fantasticando, ch'io credo sempre di
                        sognare. E poco fa la tua partenza mi ha sbalordito: io non me
                        l'aspettava.... alle dieci! e alle dieci tu fuggivi da me. Non te ne
                        incolpo, mia Antonietta; ma tu oggi hai recato il più mortale dolore che
                        possa sentire il tuo infelice amico.</p>
               <p>Sa il Cielo quando io ti rivedrò! mio Dio abbi pietà di noi. — Sto
                        male, mia dolce amica: in verità male assai: sì, sì mi sento perduto. E tu,
                        unico mio conforto, tu.... mi sei rapita quando le tue cure e i tuoi baci, e
                        il tuo amore mi sono più necessari!</p>
               <p>T'amo, Antonietta, ti amo.... e lo sento con tanta intensità, e con tanto
                        dolore per la tua lontananza, ch'io incomincio a tremare per la mia vita. Io
                        la vo consumando troppo, e troppo per tempo. Non ti voglio affliggere con
                        melanconie.... ma sai tu ch'io pensando e a' miei mali, e a' tuoi, e alla
                        fortuna che ci perseguita..., ogni momento ch'io vivo lontano da te mi pare
                        il preludio di quella eterna separazione che ci aspetta?</p>
               <space type="stacco-narrativo"/>
               <p>Ore 3....</p>
               <space type="stacco-narrativo"/>
               <p>Ho passeggiato da mezzogiorno sino a questo momento: ho salutato il boschetto
                        e i luoghi che il nostro amore ha fatti sacri. E intanto dove sei tu ora
                        mentre io piango e scrivo? ti ricordi di me?</p>
               <space type="stacco-narrativo"/>
               <p>Ore 9....</p>
               <space type="stacco-narrativo"/>
               <p>Oltre questa lettera la nostra Teresina ti consegnerà due biglietti. L'uno
                        ch'io non ti ho dato ier sera, e l'altro ch'io ti scrissi stamane alle otto.
                        Vorrei poter ritirare quest'ultimo... Mi querelo e forse a torto. Ma io
                        t'amo, Antonietta, e spero che tu, bell'anima, mi perdonerai per la
                        necessità ch'io ho d'amarti, e per i diritti che tu mi hai dati sul tuo
                        cuore. Non ne abuserò, non temerlo, mia amica; non ne abuserò mai.</p>
               <space type="stacco-narrativo"/>
               <p>Verso le 10 della sera.</p>
               <space type="stacco-narrativo"/>
               <p>Vederci a Varese? — oh! e tuo marito? e.... sì, tuo marito! e
                        potrei cogliere il tempo per andarmene a Bergamo.... Ma io mi sento così
                        pieno di te, ch'io non posso perdere un solo momento per consecrarlo a cosa
                        che non ti appartenga. Tuttavia conviene ch'io vada: ho impegnata la mia
                        parola.... e si tratta di aiutare un innocente ed infelice padre di
                        famiglia. Domani, in questo stesso biglietto, ti saprò dire qualche cosa.</p>
               <p>E allora?... Ecco Monti. — Più tardi; addio intanto.</p>
               <space type="stacco-narrativo"/>
               <p>Suonano le due dopo la mezzanotte: io sono ancora alzato; ho perduto un'ora
                        con Monti, un'ora a chiacchierare con mio fratello, e altre due ore con
                        Plutarco. Sì; tutte ore perdute; anche con Plutarco. Cosa è poi il sapere di
                        cui tanto ci ventiamo? <emph>Vanità</emph>! — O Gloria, anche il
                        tuo fantasma comincia a dileguarsi a' miei occhi che pur ti guardavano con
                        tanta avidità!</p>
               <p>Vedo la luna che trapela dalle mie finestre.... il tempo mi pare
                        ristabilito.... ti agevolerà il ritorno, oppure la bella stagione servirà a
                        tuo marito di pretesto per temporeggiare a Varese? — Mi pare un
                        po' insospettito.... Mi fe' l'ambasciata di <emph>Giusti</emph> un po'
                        sardonicamente.... e quel Petracchi! Uomo da nulla. Buona notte, intanto.
                        Addio, addio. Buona notte.</p>
               <space type="stacco-narrativo"/>
               <p>Giovedì, alle 8.</p>
               <space type="stacco-narrativo"/>
               <p>Almeno tu hai avuta la cura di farmi avere il tuo ritratto; unico conforto
                        che mi possa rimanere: se mai partissi, io non sarò tanto imprudente da
                        portarmelo. Non ti somiglia, è vero; ma ha l'aria tutta tua, e il tuo
                        atteggiamento m'illude tanto, ch'io talvolta dimentico la dissomiglianza
                        delle tue forme.... La tua bambina ci sta benissimo.... e l'altra sera
                        quand'io ti ho lasciato, ho parlato a Vicar pittore, che mi pare capace di
                        far qualche cosa di buono. Lo farebbe grande quanto questo foglio di carta
                        aperto. Potrebbe metterci la tua ragazzina nella stessa attitudine guardando
                        un mio ritratto.... e la grandezza del quadro mi pare che lo permetterebbe.
                        Tutto il rimanente vorrei che fosse copiato dalla sgraziata miniatura ch'io
                        ho, eccettuati i capelli ch'io li vorrei negletti, come ti ho veduta in quel
                        beato lunedì; e bisognerebbe anche collocare in modo la tua bella mano che
                        si vedesse in tutta la sua bellezza.</p>
               <space type="stacco-narrativo"/>
               <p>Giovedì, mezzogiorno.</p>
               <space type="stacco-narrativo"/>
               <p>Della mia partenza per Bergamo non so ancora dirti nulla.</p>
            </div2>
            <div2 n="205 (LIII)">
               <head>LIII.</head>
               <opener>
                  <dateline>
                     <date>Giovedì alle 12....</date>
                  </dateline>
               </opener>
               <p>La povera Teresina mi avrà invano cercato iersera al caffè: ci ho mancato di
                        parola; verso le 7 mi è tornata la febbre, ho passato una trista notte, e
                        una mattina fra il sonno e la veglia funestata da mille pazze illusioni.</p>
               <p>E tu intanto che fai? pensi di ritornare domani, o di farmi languire nella
                        solitudine e nel dolore? Domani io t'obbedirò; andrò a casa tua a
                        cercarti.... o, come mi scrivi, a cercare tue lettere. Tre giorni dunque!...
                        anche venerdì! — Io parlo ai fantasmi: io ti scrivo, certo che tu
                        non leggerai le mie preghiere se non quando tu l'avrai esaudite ed io potrò
                        parlarti. Intanto?</p>
               <p>Oh se tu sapessi! mi pare d'avere un monte su la testa.... sto qui scioperato
                        senza voglia di studiare, di coricarmi, di passeggiare.... no; non ho mai
                        sofferto tanto la noia. Vieni dunque, Antonietta, a consolare il tuo
                        amico.... e poi? per lasciarmi un'altra volta....</p>
               <space type="stacco-narrativo"/>
               <p>Ore 2.</p>
               <space type="stacco-narrativo"/>
               <p>Che giornata fredda rabbiosa.... par proprio una stagione da suicidio. Questa
                        riflessione non è mia, è del povero Ortis. Addio.</p>
            </div2>
            <div2 n="206 (LIV)">
               <head>LIV.</head>
               <opener>
                  <dateline>
                     <date>Venerdì, ore 11....</date>
                  </dateline>
               </opener>
               <p>S'io continuo a temer tanto l'inverno, ho paura che il tuo Foscolo dovrà,
                        come le <emph>marmotte</emph>, nascondersi dieci passi sotterra e aspettare
                        l'aprile. La sera specialmente io muoio di freddo. E sì, il tempo è
                        bellissimo, e tutti mi dicono che la stagione non si fa ancora sentire. Che
                        il mio freddo non sia una fantasia? può essere; ma io tremo; e per quanto mi
                        copra, tremo sempre. L'unico conforto lo trovo passeggiando dalle dodici
                        alle tre: fo il giro di tutti i bastioni, e allora, un po' sudato, è vero,
                        ma mi par d'essere un altr'uomo. Ma tutto questo bel rimedio serve, a quanto
                        veggo, a rendere più ostinata la mia infreddatura. Mi sentivo dolere iersera
                        tutte le ossa, e stamattina tossisco come un vecchio decrepito. —
                        Eccoti tutta la mia salute.... ma a dirtela, e prendila pure per una delle
                        mie solite pazzie, io temo che presto la vuole andare a male questa mia
                        magra e malinconica persona. Non ci vedo assai chiaro.... le infermità e la
                        fortuna mi perseguiteranno tanto, ch'io le saluterò finalmente e farò
                            <emph>San Michele</emph>. — Ti voglio anche raccontare i miei
                        divertimenti. Mi sono volontariamente bandito dal teatro.... per fare che
                        gli <emph>osservatori osservino</emph> che tu sei in campagna, e che io sto
                        il giorno cantando i treni di Geremia, e la notte formando un'altra
                        Apocalisse. Io intanto li lascio discorrere, e prosieguo ad andare a letto
                        alle otto della sera, ed a starci fin quasi il mezzodì. Sappia poi Dio
                        quello ch'io fo a letto: leggo, fo conversazione, scrivo, piango e mi
                        dispero, pensando al futuro; e veramente quest'ultima cosa non dovrei farla
                        frattanto io temo che fra due giorni al più tardi io sarò a Bergamo a fare
                        anch'io la mia villeggiatura: su questo dubbio io riporterò il tuo ritratto
                        alla Teresina per serbare i patti co' quali m'è stato concesso. La vedrò fra
                        poco, e le consegnerò questa lettera, la quale è la quarta. Sventuratamente
                        non vedo Bolognini.... e d'altra parte non curo di vederlo, perchè da quanto
                        mi scrivi mi pare di aver capito che le nostre lettere non devono passare
                        per le sue mani. Non so se il conte di Albania sia ancora a Milano, e se il
                        Greco amoreggi ancora a Crema. Povero Greco!</p>
               <p>Sono di più buon umore del solito perchè veggo un bel sole che batte le mie
                        finestre. Ma la mia tosse continua fredda, secca, noiosa. Tu intanto che
                        fai? <emph>Venerdì sarai a Milano o a Varese</emph>. A Varese credo: a
                        Varese: ed appunto oggi è venerdì. Nè mi querelo di te, mia dolce amica; la
                        fortuna ci tiene tutti legati o per un verso o per un altro. Ma gli ostacoli
                        ch'ella frappone rendono più vive le passioni e più costante l'amore.
                        — E la tosse è ogni momento più fiera. — Addio intanto.
                        — Mi dimenticava di dirti che ieri ho incontrato quello
                        storditello del fiaschetto di acqua di rose. Correva a' giardini
                        dimenandosi.... <foreign lang="fre">nous sommes à la campagne</foreign>, mi
                        disse sorridendo e gridando come un corsale.... <foreign lang="fre">et je
                            suis en ville</foreign>, gli risposi io gridando più forte, e
                        dilungandomi. Credo che abbia fatto il suo piano d'attacco. Ed il bel
                        Petr.... sarà il suo capo di Stato maggiore. — Dio ce la mandi
                        buona a tutti e due!</p>
               <p>Ora senti ciò che importa di più; e tu lo sai, e son certo che non lo
                        obblierai anche quando le sventure o la morte ci avranno separati
                        eternamente. <emph>Io t'amo</emph>! niun uomo, Antonietta, ti ha amato mai
                        tanto, e con tanto disinteresse. La tua lontananza mi ha ridotto quasi
                        immemore di me stesso.Non vedo più anima vivente. Addio Monti e addio....
                        tutto! So che taluno potrà condannarmi; avrà torto; doveva avvertirmi prima
                        ch'io m'innamorassi, ma adesso.... Ah non cangerei questi tristi giorni
                        ch'io vivo, con tutte le felicità de' mortali. Addio, addio.</p>
               <p>Quando tu sarai a Milano mandami a casa un libro.... nient'altro; anzi per
                        non cader in qualche equivoco mandami il Tieste. Allora io verrò a teatro
                        quella sera, o verrò da te.... Ma per dar meno nell'occhio verrò all'opera,
                        se ci sarà.... se non, aspettami dalle una alle due dopo mezzogiorno. Se poi
                        in tutto quel giorno non mi vedrai, io sarò a Bergamo.... non mi scrivere
                        perchè potrebbe essere che quando giungesse la tua lettera io fossi partito.
                        Bensì ti scriverò io per la posta. Manda la Teresina a prendere le mie
                        lettere le quali ti verranno dirette — <emph>Alla cittadina Laura
                            Dolini</emph>, ferma in posta, <emph>Milano</emph> — e appena
                        sarò ritornato, io verrò sul fatto da te, se per altro io non venissi dopo
                        le tre, o non ti prevenissi nel mio ritorno; il che mi sarà indicato dal
                        Tieste. Addio addio intanto. Addio mille volte. Amami; io lo merito, mia
                        Antonietta.... ricordati ch'io posseggo ancora tutto il tuo cuore.... e
                        ch'io sono interamente tuo.</p>
            </div2>
            <div2 n="207 (LV)">
               <head>LV.</head>
               <opener>
                  <dateline>
                     <date>Venerdì mattina....</date>
                  </dateline>
               </opener>
               <p>La fortuna s'è preso cura di farti capitare le mie lettere, e oggi la mia
                        Antonietta le leggerà. A momenti, ad onta di questo tempaccio e della mia
                        infelice salute, andrò in traccia di Bolognini per avere tue nuove.</p>
               <p>Ieri c'è stato certo da te. — Ritornato, ha detto che non verrai se
                        non domani. Per dio! converrà che la campagna ti sia più cara di me, e
                        che.... in verità, Antonietta, se tu fossi nel mio stato non mi faresti
                        languire quattro giorni.... quattro giorni invece di due. E poi chi sa
                        ancora? — Lunedì ripartirai per Lugano. Ma il tempo, e la tua
                        salute, e la stagione non potrebbero dispensarti? Al principio di novembre
                        termina l'opera. Quanti giorni staremo a non vederci la sera! e il
                        giorno.... dove? profittiamo dunque del tempo e della occasione.... Ma se
                        mai ti fossi impegnata con tuo marito di accompagnarlo?... non mancargli di
                        parola, se egli non te lo esibisce spontaneamente</p>
               <p>Ma da questi due giorni ho sentito che s'io ti perdessi.... tutto, tutto
                        l'universo mi sarebbe noioso. Sai tu come ieri ho passato la sera? Madama
                        Monti recitava: io feci aprire il suo palco al Teatro Grande; stanco,
                        annoiato, mi sono sdraiato sopra i sedili, e ho dormito sino alla fine....
                        Ma il sonno di iersera l'ho pagato la notte con altrettanta veglia.</p>
            </div2>
            <div2 n="208 (LVI)">
               <head>LVI.</head>
               <opener>
                  <dateline>
                     <date>Sabbato....</date>
                  </dateline>
               </opener>
               <p>Eppure mi è stato di sommo dolore l'abbandonare il tuo ritratto: non t'è
                        somigliante, è vero; non è ben dipinto; ma con tutti questi difetti, è il
                        migliore fra i tuoi ritratti ch'io ho veduti, e ti richiama alla memoria
                        assai più degli altri; e sopra tutto in quell'atteggiamento. Ma io l'ho
                        restituito per mantenere i patti, quantunque forse la mia partenza si
                        prolunga tanto ch'io temo di essere costretto ad andarmene quando tu sarai
                        ritornata. Non so intanto cosa sia di te. Teresina non ha tue lettere:
                        voglio andare alla posta per vedere se il Cielo ti avesse ispirato di
                        scrivermi.... e in verità che la posta, quando si è in caso di potersene
                        valere, è il mezzo più cauto e più sicuro. Nella mia lettera di ieri vedrai
                        come devi fare cercare quando io non sarò a Milano. — Spero per
                        altro che tu starai bene, e che il bel tempo farà stare di buon umore il tuo
                        compagno, e renderà a te Varese un po' più sopportabile. Per me stamattina
                        mi sento meglio, ma da quando sono a Milano, non mi sono sentito mai sì male
                        come ier dopo pranzo. Sono andato a letto con un tremendo dolore di testa, e
                        con le membra che mi parevano morte. Sarà quel che sarà....</p>
               <p>Dovrei scriverti novità? Le galanti non le so, nè me ne curo; non ho più
                        altro al mondo per me se non la casa e i bastioni fino a che splenderà il
                            <emph>Divo Sole</emph>. E molto meno so novità politiche; non ne ho
                        saputo mai, e non ho voluto saperne. Ma sto per altro sempre
                        congetturando.... e temo che presto sarà avverata la mia profezia... Questo
                        paese ha i sintomi di Venezia, e mi pare moneta da spendere.... —
                        e allora che sarà di noi, Antonietta? Ahi quante sventure ancora mi
                        aspettano! Esule dalla mia patria, straniero a tutto il mondo, allontanato,
                        e per sempre! da te.... quale altro rifugio potrà restarmi? — Io
                        sono forse il mio carnefice. Dovrei chiudere gli occhi quando mi si aprono
                        le cortine dell'avvenire, e non divorarmi il presente col timor del futuro.
                        Addio, addio. — Ricordati d'inviarmi il <title>Tieste</title>.
                        Addio, mia Antonietta.</p>
               <closer>
                  <signed>Il tuo papà.</signed>
               </closer>
            </div2>
            <div2 n="209 (LVII)">
               <head>LVII.</head>
               <opener>
                  <dateline>
                     <date>Bergamo, Martedì alle ore 10....</date>
                  </dateline>
               </opener>
               <p>Il Cielo mi ha punito, mia Antonietta, per avere abbandonato Milano quando tu
                        dovevi ritornare. Forse ora mi aspetti con la stessa ansietà con cui il tuo
                        povero amico ti aspettava. Ho fatto un tristissimo viaggio. La febbre mi
                        perseguita dappertutto: nè mi resta altro conforto se non la speranza di
                        rivederti. Sono partito lunedì 2 verso le 9: la nebbia di quella vostra
                            <emph>città da suicidio</emph> mi accompagnò sino al fiume Adda, dove mi
                        fu concesso di vedere il sole. Giunsi a Bergamo dopo le 2. La posta partiva
                        appunto lunedì, ma per nostra sventura le lettere s'impostano prima dell'una
                        pomeridiana. Eccomi dunque alla Locanda.... straniero affatto, ignoto a
                        tutti, e poi! da quanto tempo la noia si è impadronita di me! tutto è tristo
                        dove non ti veggo, mia dolce amica: e senza di te, vorrei più la vita?</p>
               <p>Ho pranzato male.... malissimo. Che confronto col pranzo di madama Somaglia
                        dove io ho passato domenica alcuni minuti un po' allegri! Ma tutto ha le sue
                        vicende nel mondo. Mi sono già mille volte pentito di questa gita.... e mi
                        sarei forse pentito s'io rimaneva a Milano. Ma tutta la mia ansietà.... e se
                        tu fossi ritornata? e se ti dolesse della mia lontananza? — Ma ora
                        voglio continuare il mio giornale. Ho chiesto un caffè, e mi fu recata la
                        tazza sporca.... ho chiesto il letto caldo, ho aspettato, ho tornato a
                        chiamare, ho udito un eterno parapiglia nella corte per l'irruzione de'
                        forestieri per la fiera de' cavalli.... e mi sono risolto ad andare a letto
                        freddo. Ho chiesto, quando Gesù volle mandarmi il cameriere, da scrivere....
                        e mi è convenuto aspettare, apettare, arrabbiarmi, annoiarmi, e
                        addormentarmi con la voglia di scriverti, ma con la rassegnazione di
                        differire a domani. E appunto oggi.... martedì, alle 10 incirca ti scrivo in
                        bottega di un libraio.</p>
               <space type="stacco-narrativo"/>
               <p>Dopo mezzogiorno.</p>
               <space type="stacco-narrativo"/>
               <p>Del resto madama Somaglia m'invitò domenica a un bel pranzo ch'ella diede al
                        suo nipote il marchese Caprara. Il pranzo era propriamente bello e buono.
                        — C'era madama Ghirlanda, tre francescani collegiali, il vecchio,
                        e qualcun altro che nè tu nè io conosciamo, e che non c'importerebbe il
                        conoscere.... Eccoti il pranzo di cui poco fa io ti parlava. La mamma
                        Somaglia ha molta cordialità, ed io le voglio assai bene.</p>
               <space type="stacco-narrativo"/>
               <p>Ore due.</p>
               <space type="stacco-narrativo"/>
               <p>Ora poichè il libraio mi lascia scrivere a mio agio (mi ha conosciuto
                            <emph>letterato</emph>, e s'è impegnato di farmi infinite cortesie) ti
                        dirò, mia amica, ch'io mi sento così male da tornarmene a letto. La febbre
                        viene oggi più per tempo del solito, forse per la trista giornata che ho
                        passata ieri. Fa per altro il più bel sole del mondo.</p>
               <space type="stacco-narrativo"/>
               <p>Ore.... dopo pranzo,</p>
               <space type="stacco-narrativo"/>
               <p>Séguita la mia lettera, che pare una leggenda della vita di qualche santo.
                        Bergamo è un bel paesuccio. L'aria è sì sottile e sì pura ch'io malgrado i
                        miei mali mi sono sentito rivivere. Il sole è limpido limpido: la campagna è
                        più bella e più ben coltivata di quella di Milano: gli uomini.... oh! gli
                        uomini io devo dirne assai bene. Molti ch'io non conosceva mi hanno
                        avvicinato ricordandomi di avermi veduto altrove, e offrendomi i lor servigi
                        e la loro casa. Le città piccole hanno meno lusso e meno ambizione, e sono
                        perciò più ospitali. E tu sai che io non ho molta fede alla celebrata
                        ospitalità del tuo Milano. — Delle donne bergamasche non so dirti
                        nulla: parlano male, mi pare che si vestano semplicemente, almeno le
                        popolane. Le dame avranno i cenci di Parigi, ma senza il garbo delle
                        Milanesi. Intanto? — doman l'altro, doman l'altro io ti vedrò.</p>
               <space type="stacco-narrativo"/>
               <p>Mercoledì....</p>
               <space type="stacco-narrativo"/>
               <p>Non mi sentiva bene ieri prima di desinare: ma appena mi sono alzato da
                        tavola mi ha sorpreso il mio solito dolore di capo, e un freddo
                        insoffribile. Mi sono coricato e coperto di tutti i miei panni. E mi ha pure
                        assai bene servito la mia fida pelliccia che mi sono vestito tutta notte.
                        — A momenti devo uscire per terminare l'affare per cui sono
                        venuto. E.... piove! dopo il bel tempo di ieri. Oggi aveva deliberato di
                        vedere i contorni di Bergamo, e le <emph>belle cose</emph> che in tutti i
                        paesi i forastieri cercano, e delle quali i cittadini non si curano.
                        — Sarei per altro contento che piovesse tutt'oggi, e che
                        domani.... Oh! domani, venisse giù il cielo, io sarò a Milano, e sarò a
                        Milano sicuramente prima di sera. Non posso vivere, mia Antonietta, senza di
                        te. — Ma per tutto oggi ti devo lasciare, perchè vo a fare
                        l'avvocato.</p>
               <space type="stacco-narrativo"/>
               <p>Giovedì mattina.</p>
               <space type="stacco-narrativo"/>
               <p>Il mio affare è riuscito divinamente.... il mio cliente è ripartito per le
                        poste tutto lieto, senza venire nemmeno a salutarmi.... e sapeva pure ch'io,
                        ieri, dopo essermi affaticato per lui, mi sono coricato per la febbre. Non
                        importa. C'è un proverbio di un antico sapiente di Babilonia: <emph>Allorchè
                            tu mangi, porgi da mangiare a' cani anche se dovessero
                        morsicarti</emph>. Fra due ore verranno i cavalli. Stasera sarò con te.</p>
               <space type="stacco-narrativo"/>
               <p>Mezzogiorno.</p>
               <space type="stacco-narrativo"/>
               <p>Mio Dio! mio Dio! — i cavalli non si vedono....</p>
               <p>Sono finalmente venuti.... mi si è guastato l'oriuolo, ma dev'essere quasi le
                        una — fra cinque ore al più.... ti vedrò, mio angelo.</p>
            </div2>
            <div2 n="210 (LVIII)">
               <head>LVIII.</head>
               <opener>
                  <dateline>
                     <date>Mercoledì, ore 6.</date>
                  </dateline>
               </opener>
               <p>.... Tu hai ragione, forse io son tale perchè la mia vita è un continuo
                        romanzo. Ho fatto appena trenta miglia, e.... ho veduto cose da piangere
                        come un fanciullo. Da un libraio ho veduto un vecchio venerabile di ottanta
                        anni, e più.... Egli è Greco del paese di mia Madre. Visse gran tempo
                        viaggiando, si stancò del mondo, e si fece monaco a Vallombrosa in Toscana.
                        Studiò cirnquant'anni il greco e l'ebreo.... Egli è dottissimo: sa tutte le
                        lingue moderne; ed è autore di un libro ch'io da gran tempo conosceva:
                        affaticò trent'anni per compirlo.... Ma questo libro fu appunto la sua
                        rovina. Aveva in una <emph>annotazione</emph> lodato il Sinodo di Pistoia e
                        le riforme di Leopoldo. Al tempo de' Tedeschi e degli
                        <emph>insorgenti</emph> in Toscana fu per queste poche righe imprigionato.
                        Così vecchio fu strascinato in abito monacale di prigione in prigione per
                        tutta Toscana e Lombardia. Dopo la battaglia di Marengo si trovò nelle
                        carceri di Bergamo. Uscì nudo, infermo, affamato. Da qualche tempo egli è
                        qui, vivendo.... sa il Cielo! a spese dell'aria, e agonizzando in una lunga
                        morte. Conosco il nome della sua famiglia, e molto più il merito del suo
                        libro. Nelle sue sventure l'ho trovato fermo ed intrepido.... Studiate,
                        — mi disse, — io ho sofferto assai sventure e terribili
                        passioni nella vita, e non ho a lodarmi nè del Cielo nè degli uomini. Ma
                        pure talvolta vorrei rinascere per potere studiare.... E lo studio solo mi
                        consola in questo stato.... Egli tacque per non dovere arrossire della sua
                        indigenza. Eterno Iddio!...</p>
            </div2>
            <div2 n="211 (LIX)">
               <head>LIX.</head>
               <opener>
                  <dateline>
                     <date>Venerdì....</date>
                  </dateline>
               </opener>
               <p>Quale sorpresa! entrare in teatro e veder vuoto il tuo palco.... che fai tu
                        dunque a Varese? Io sono tornato ier sera alle otto; credeva che tu mi
                        aspettassi.... mi sono rivestito in fretta, e prima delle nove io era
                        all'opera.... invano. Ho cercato Bolognini in tre o quattro palchi; la
                        fortuna me lo nascondeva sempre: l'ho alfine veduto nel palcoscenico....
                        Diavolo! mi afferrò come un malfattore.... credeva ch'io fossi venuto a
                        Varese e aveva in pronto un cavallo per venire a rimediarci.... ma vedendomi
                        stava per prepararmi un solenne rimprovero. L'ho disingannato, e mi son
                        fatto consegnare la mia lettera.... Invano egli ne' giorni passati aveva
                        rintracciato di me per farmela capitare. — Ma tu a Varese che fai?
                        Mi scrivi di ritornare mercoledì; e siamo a venerdì. Io non voglio
                        rimproverarti, nè dubitare.... ma tu, spero, non ti sdegnerai s'io mi
                        querelo:... ho perduto tutto, s'io ti perdo; e che mi resta adesso nelle mie
                        ore melanconiche, e nelle mie notti dolorose, se non il tuo conforto?
                        — Fa' per altro quello che vuoi: questa sarà l'ultima mia lettera
                        sino che starai lontana, ed è l'ottava ch'io ti scrivo dacchè non ti veggo.
                        Addio, addio, mia Antonietta: ricordati di questo tuo infelice amico: non
                        vive che per te sola: addio.</p>
            </div2>
            <div2 n="212 (LX)">
               <head>LX.</head>
               <opener>
                  <dateline>
                     <date>Lunedì, ore 4 (?).</date>
                  </dateline>
               </opener>
               <p>Ti sei dimenticata di me? Tu sei ritornata stamattina verso le una. Ti se'
                        subito coricata.... — questa circostanza e la privazione di tue
                        lettere mi spaventano: saresti ricaduta con i tuoi soliti dolori? e io ti
                        devo stare lontano?... Oh! io sono capace di qualunque imprudenza. Ma
                        neppure una riga?... almeno una sola riga per acquietarmi. Maladetto
                        vecchiotto dove s'è egli cacciato tutt'oggi? Ecco, fa sera, ed il tuo povero
                        amico aspetta invano. Oh sì! questa incertezza è peggiore dell'inferno. C'è
                        la sentinella alla porta: stasera io sono capace di venire dalla parte delle
                        cameriere. — E le tue promesse?</p>
            </div2>
            <div2 n="213 (LXI)">
               <head>LXI.</head>
               <p>Mia dolce amica – Anche oggi il tuo servo s'è compiaciuto di
                        lasciare il <title>Tieste</title> a un vecchione di casa che forse gli disse
                        ch'io era fuori. Doveva almeno degnarsi di picchiare; così non avrei saputo
                        che tu eri a Milano soltanto verso le tre, quando io discesi per uscire. Non
                        ho voluto azzardarmi di passare da te in ora sì inopportuna; tanto più che
                        una mia visita subito dopo il tuo arrivo avrebbe dato nell'occhio.... Mi
                        fece anche pensare più del solito qualche discorso di Bolognini, e quelle
                        parole della tua lettera «mio marito non mi abbandona mai un
                        momento: non ho nemmeno il piacere di poter parlare di te»; onde
                        io temo di essergli divenuto sospetto. — Or, sia che può, domani
                        alla una passata sarò sicuramente da te: ti recherò un involto di lettere
                        ch'io ti scrissi senza potertele mai mandare. Addio addio, mia Antonietta:
                        io spero che non mi lascerai più: almeno per tutto inverno. Addio addio.</p>
            </div2>
            <div2 n="214 (LXII)">
               <head>LXII.</head>
               <opener>
                  <dateline>
                     <date>Lunedì, ore 6....</date>
                  </dateline>
               </opener>
               <p>Quante volte, mia Antonietta, ho letto le tue lettere! prima di addormentarmi
                        voglio rileggerle un'altra volta, e mandarti i miei ringraziamenti e le mie
                        lagrime.</p>
               <p>O mia soave consolatrice; se il tuo messo non giungeva stasera il tuo povero
                        Foscolo era perduto. Io mi stava spogliando per rivestirmi la pelliccia e
                        per venire a cercare fortuna. Io tremava pensando che tu appena arrivata
                        t'eri posta a letto.... un genio, non so se tristo o benefico, me lo fece
                        sapere per istrada per mettermi il demonio in mezzo del cuore. Quasi quasi
                        io incominciava a bestemmiare il mio amore, e ad accusarti.... Entrò
                        quell'eccellente uomicciattolo, e sono stato lì lì per gettarmigli al collo
                        e per abbracciarlo. Tu mi chiedi novità; tutto quello ch'io so, te l'ho
                        scritto; tocca a te a profittarne. Oh! mi dirai, sono malata. Ed io ti
                        rispondo: poichè ci è vietato di vederci il giorno, perchè non potrò vederti
                        la notte? parlerò con te, se potrai; se il tuo male aggraverà, ti adorerò
                        tacendo, ti veglierò sino all'alba sedendo vicino al tuo capezzale, e forse
                        forse la mia presenza mitigherà i tuoi dolori. Per me, se nella tua lettera
                        di domani mattina non disponi il modo di vederci domani a sera, sono
                        determinatissimo di venire domani a sera alle nove, per la porta delle
                        donne; anzi in questo caso avverti la Teresina che sonate le nove mi
                        aspetti; e sarò vestito alla maniera di lunedì scorso. Se tu non mi
                        scriverai come dovrò venire, e se questo modo non ti piace, tu hai campo
                        tutta la giornata di farmi sapere che devo fare: comandami tutto, fuori che
                        di non venire domani a sera; non posso ubbidirti. Se poi non saprò da te
                        nulla nè sì nè no, io assolutamente verrò all'ora che ti ho scritto.</p>
               <p>Ho incontrato oggi in faccia quasi alla tua casa madama Marini. Parve colpita
                        da un fulmine alla mia vista. Mi guardò tanto ch'io ho rivolti gli occhi
                        altrove con quella mia aria stizzosa. C'era quel suo servente che <emph>sa
                            di niente</emph>. — La ex-confidente crede tutto finito, ma
                        per tormentarla le vo sempre ripetendo che t'ho amata e ti amo
                        disperatamente, e che ti amerò sino al sepolcro. Il Tersite è sempre al suo
                        fianco; e il buon Monti sta ogni momento che mi vede a parlarmi di te, e a
                        sospirare quando io ripeto <emph>ch'io ho perduto la più tenera amica ch'io
                            abbia mai avuto</emph>.</p>
               <space type="stacco-narrativo"/>
               <p>Martedì....</p>
               <space type="stacco-narrativo"/>
               <p>Ti dirò stasera tutto; ma i corvi non meritano risposta. Tanto più che non ti
                        offendono. — Credo più acconcio di venire stasera dalla porta
                        delle donne, e non alle tre come mi scrivi. Ci si potrebbe stare assai poco;
                        è l'ora che tutti tornano dalla passeggiata, massime oggi giorno
                        splendidissimo e festivo; e non isfuggirei le osservazioni. Di' alla
                        Teresina che verso le sei in punto faccia ogni modo di essere sola nella sua
                        stanza; io ci sarò. Sarebbe bene che tu alle sei licenziassi tutti in grazia
                        del tuo male, e che ti chiudessi per dormire. Ho un progetto per la testa
                        che ti piacerà. — In ogni caso fammi aspettare verso le sei di
                        stasera. Addio. addio.</p>
               <closer>
                  <signed>Il tuo più tenero amico.</signed>
               </closer>
            </div2>
            <div2 n="215 (LXIII)">
               <head>LXIII.</head>
               <opener>
                  <dateline>
                     <date>….</date>
                  </dateline>
               </opener>
               <p>Torno con te, mia Antonietta; io non so se ti annoio; ma io devo dirti
                        un'altra volta ch'io t'amo. Che mattina beata! incantatrice! tu hai fatte
                        scorrere le ore sparse di voluttà.... questa frase è ella troppo fantastica?
                        non lo so.... ma so bene ch'io ne sento tutta l'evidenza.</p>
               <p>Del resto credo che a tuo marito non sia spiaciuta la mia visita.... per
                        domani.... oh! — domani ti aspetterai una lunga lettera perch'io
                        temo che sarà <emph>giorno di digiuno</emph> — ed è per lei,
                        Madama, perchè il suo Cecco le dà tanta soggezione.</p>
               <p>Dopo che quel pover'uomo, e' dev'esser stato un pover'uomo, m'ha involato
                        l'orivolo, non so mai che ora sia.... Credo che siano le sei.... almeno per
                        quanto l'aria possa indicarlo in questa giornata da
                        <emph>suicidio</emph>.... Ma che importa l'ora? A dirtela in confessione,
                        perch'io me ne vado a letto co' libri di tuo marito; così stasera non
                        ronzerò tutto affannato sotto il tuo <emph>vedovo</emph> palco, nè mi
                        lascerò vincere dalla tentazione di farti un'altra visita.... ma ci sarebbe
                        egli questo gran male? O prudenza ove se' ita?... ho paura che sia venuta da
                        te e <emph>troppo</emph>. Ma io <emph>farò quello che vorrai</emph>.</p>
               <p>Se non puoi scrivere, fammi sapere qualcosa della tua salute, a voce, dalla
                        Teresina. Domani alle 10 in circa verrà il mio ragazzo. — Buona
                        notte.</p>
            </div2>
            <div2 n="216 (LXIV)">
               <head>LXIV.</head>
               <opener>
                  <dateline>
                     <date>Mercoledì, ore 9....</date>
                  </dateline>
               </opener>
               <p>È mentitore chiunque dice di avere vedute le tue lettere: è villano chi te lo
                        riporta. Ma se noi saremo tanto creduli quanto gli uomini sono maligni, il
                        nostro amore sarà tutto diffidenze e rimproveri, e daremo finalmente al
                        mondo il contento di vederci disgiunti.</p>
               <p>Le donne sparlano di me, anche senza conoscermi, perchè non ci ho mai
                        tributato la corte che ambiscono anche da' più sciocchi: d'altronde ti
                        odiano cordialmente, nè devono dir bene del tuo amico. Gli uomini hanno
                        ancor più ragione di maltrattarmi; sanno ch'io li stimo poco, e non li temo;
                        e poi, vedendomi al tuo fianco, ci può entrare un po' d'invidia, e un po' di
                        speranza. Fanno dunque il loro interesse; e da noi due si farebbe il nostro
                        dandovi meno retta. Chi è si sfrontato da dire impulito il mio vestito, che
                        ognuno può esaminare, può con più fiducia tacciare le mie azioni, che non si
                        possono giustificare senza processo. — Ma io non voglio più
                        meschiarmi con questa canaglia, e non voglio più sentirne a parlare.</p>
               <p>Stamattina mi pare di star meglio; ma non posso accertarmene, se non mi alzo
                        dal letto. Ier sera ho ripudiato l'oppio, perchè ne' dì passati mi ha fatto
                        più male che bene. Intanto il mio specchio di rimpetto al letto mi dice
                        ch'io oggi ho la faccia un po' men cadaverica.</p>
               <p>Ti scrivo, perchè, quantunque tu abbia <emph>a dirmi tante cose</emph>, sono
                        sicuro che ci sarà, al solito, chi ci contenderà di parlarci. Non so perchè,
                        essendo tu <emph>impaziente di vedermi</emph>, non mi hai nemmeno risposto
                        sul mio progetto di casa <emph>Delac</emph>, tanto più che in breve dovrò
                        restituirne le chiavi.</p>
               <p>Addio, addio.</p>
               <closer>
                  <signed>Il tuo amico.</signed>
               </closer>
            </div2>
            <div2 n="217 (LXV)">
               <head>LXV.</head>
               <opener>
                  <dateline>
                     <date>Milano, Martedì 1801 – Novembre.</date>
                  </dateline>
               </opener>
               <p>Parla a Petracchi: digli apertamente che tu m'ami, ch'io ho forse molti
                        difetti, ch'io forse non ti posso rendere felice, ma che tu m'ami. Digli che
                        lasciandomi mi renderesti sventurato, e che per riconoscenza al mio amore
                        devi rispettare anche qualche mia stravaganza. Digli ch'egli turba la
                        tranquillità di tutti e due: s'egli ha alcuna gratitudine per te, s'egli ha
                        amato, s'egli vuol serbare almeno le apparenze dell'onestà, pregalo, sì....
                        pregalo, di lasciarti tranquilla. È forse un'ingiustizia la mia, e ti
                        permetto che tu gli accordi ch'io sono ingiusto; ma se questa ingiustizia
                        non produce alcun danno a lui, e mi rende meno infelice, perchè vuole
                        insistere turbando la tua pace, ed eccitando la mia indole risentita e
                        veemente? Leggigli questa lettera; io lo credo gentile e discreto; egli ci
                        lascerà finalmente in pace. Se non volesse arrendersi, io gli parlerò con la
                        medesima franchezza e con tutta la civiltà...; le parole di una donna, e di
                        una donna per cui egli deve avere molta amicizia, non saranno inutili...: se
                        lo fossero.... non saranno inutili le mie. Quando l'onestà, la discrezione,
                        il dovere, il rossore non producono nel cuore del signor Petracchi alcun
                        cangiamento, lo produrranno, son certo, i mezzi che mi saprà suggerire il
                        mio coraggio, e che egli si sarà provocati contro. Addio.</p>
               <closer>
                  <signed>Il tuo amico ecc.</signed>
               </closer>
            </div2>
            <div2 n="218 (LXVI)">
               <head>LXVI.</head>
               <opener>
                  <dateline>
                     <date>ore 11....</date>
                  </dateline>
               </opener>
               <p>Studia studia.... tu hai un bel predicare; io pure lo vo ripetendo a me
                        stesso; che pro? mia cara; io mi sento mezzo perduto; non mi pare di essere
                        quel d'una volta. Io ho l'anima in tempesta.... è vero.... io sento ancora
                        di vivere, e per te sola, per te.... ma tutto il resto geme nel languore e
                        nella indolenza. La mia fantasia è morta: la mia testa è vuota vuota. Per
                        quanto io mi vada esaminando, io mi scopro ognor più buono a nulla. Una
                        mortale malinconia è sempre con me.... non so renderne ragione; ma io sono
                        muto, mesto, talvolta irato.... poco fa il mio povero fratello mi baciava
                        pregandomi perchè gli dicessi la ragione del mio mal-umore. E poi la
                        stagione comincia a divenirmi micidiale.... sento l'inverno alle spalle, e
                        la mia salute peggiora. Mio Dio! Mio Dio! cos'è la vita? Oh se ti perdessi,
                        Antonietta; oh se tu non me la facessi un po' sopportabile, davvero che le
                        darei un eterno addio. — Finalmente tutto è un punto. Io passo le
                        notti in un lungo sopore fra i terrori, e l'affanno. Non dormo, ma mi è
                        impossibile di vegliare affatto. Tutta questa notte ho avuto un po' di
                        febbre, e non ho mai potuto disfarmi del signor Petracchi, che mi ha sempre
                        ronzato intorno la testa. Ma adesso pensandoci seriamente mi pento de'
                        proponimenti ch'io faceva per allontanarlo. Bisogna perdonargli un po' di
                        rabbietta. Egli stesso è stato il proprio carnefice: sta su l'osteria: deve
                        pur far vedere al bel-mondo qualche cosa almeno in apparenza. Voi, o
                        piuttosto io glielo contendiamo. E s'è accorto certamente ch'io l'ho
                        allontanato dalle vostre stanze.... lo deve pensare conoscendomi. Ma appunto
                        da questa, conoscenza io ne traggo ch'egli non oserà tentare più nulla....
                        Egli è vile, e mi chiama disperato. Ha prove del mio coraggio, ed io ho
                        prove della sua viltà. Suonerà mezzogiorno a momenti: voglio tentare di
                        alzarmi, perchè, se aspetto stasera, il letto mi avrà fatto tanto debole da
                        non poter venire al teatro.</p>
               <space type="stacco-narrativo"/>
               <p>Ore 3....</p>
               <space type="stacco-narrativo"/>
               <p>E domani? pare che tu non te ne curi gran fatto.... pare almeno. Per me non
                        potrò più vivere senza di te. Ogni momento ch'io passo senza vederti mi è
                        mortale; tutti quelli che mi stanno intorno mi vanno diventando noiosi.
                        Addio, addio.</p>
            </div2>
            <div2 n="219 (LXVII)">
               <head>LXVII.</head>
               <p>Col fuoco che mi ha messo nell'anima la tua lettera di oggi, come vuoi tu
                        ch'io me ne vada <add resp="ed">?</add> No; anche se dovessi passare la
                        notte nella stanza della tua donna. Voglio saper tutto, ed essere
                        minutamente informato della scena di oggi. Se non io moro di timore e di
                        collera. — Bella prudenza! domani alle <gap desc="spazio bianco" resp="aut"/> tutti mi vedrebbero entrare. Quando que' signori stasera se
                        ne saranno andati io starò con te sino quasi all'ora che chiudono la porta.
                        Poi alle 11 e mezzo me ne anderò e sfido il diavolo a vedermi. È più facile
                        ch'io sia osservato adesso che più tardi.</p>
            </div2>
            <div2 n="220 (LXVIII)">
               <head>LXVIII.</head>
               <opener>
                  <dateline>
                     <date>Dopo d'averti lasciata.</date>
                  </dateline>
               </opener>
               <p>Sono uscito dalla tua casa guardandomi attorno con tanta ansietà che s'io
                        vedeva il Cerbero o alcun altro che mi desse sospetto, io gli lasciava
                        andare due palle di piombo sul petto. Non ho veduto niuno per lo spazio di
                        venti passi. Voleva ondare al teatro per vedere in faccia quell'infame, e
                        conoscerlo. Ho tirato dietro verso casa perchè taluno che si dà gran cura
                        de' fatti miei non venisse a riferirtelo; chi sa con che belle aggiunte, e
                        tu poi domani me ne ringraziassi con una sgridata.</p>
               <p>Ecco le nove e mezza; si poteva aspettare un'altra mezz'ora; il più era
                        fatto. Io era entrato invisibile, e tanto e tanto dovevo uscire; e più per
                        tempo io usciva, più c'era pericolo d'essere osservato: nè avevi che
                        sbrigarti del Conte d'Albania; c'era tempo di vederci e di parlare de'
                        nostri sventurati interessi sino alle undici. Ma sia fatta la volontà tua, o
                        per meglio dire la volontà della tua <emph>povera fantasia</emph>.</p>
               <p>Sappimi dire che ti ha detto il cavalierino circa le ciarle
                        dell'<emph>infame</emph>. Le credo origine del signor De-Petris ch'io ho
                        l'onore di non conoscere. Uh canaglia! Concedami il cielo di distrigarmene
                        una volta, e s'io c'incappo mai più, voglio essere condannato ad avere per
                        un mese la sensibilità di Bologinini e compagnia. Tu hai de' begli amici;
                        Dio te li benedica: per me m'andrei ad affogare al primo pozzo se il diavolo
                        me li cacciasse fra' piedi. — Oh! se si continua a mordermi il
                        cuore, io la terminerò davvero; al primo che mi si farà innanzi, sia amico,
                        nemico, confidente o ruffiano, io gli caccerò una spada nel ventre, e mi
                        farò condurre il giorno dopo alla <emph>Vetra</emph>. Morirò almeno per amor
                        tuo.</p>
               <p>Con tutte queste chiacchere non ti obbliare la tua promessa intorno al
                        ritratto. Ti concederò anche una piccola dilazione; ma il tuo ritratto è
                        divenuto per me affare di stato. Se il tuo pittore non può, verrà il mio a
                        stare a Porta Orientale, e tu ci passerai con tutta segretezza. Il mio
                        ritratto s'incomincerà quando avrai tu divisato il vestito Buonanotte.</p>
            </div2>
            <div2 n="221 (LXIX)">
               <head>LXIX.</head>
               <p>Che compenso! Andare in campagna; abbandonarmi; crudele! tu mi credi più
                        sollecito della mia salute che del tuo amore! Abbandonarmi! che t'ho io
                        fatto? Ma! — <emph>Mi lascerai; ma il mio cuore non lascerà te; ti
                            seguirà da per tutto</emph>. Abbandonarmi per guarirmi.... Io finirò per
                        sempre i miei martirj.... Io non gemerò più in questa vita tempestosa
                        funestata dalle mie violenti passioni, accecato da' miei errori.... e
                        perseguitato ingiustamente dalla fortuna e dagli uomini. Sì; lasciami: le
                        tue lagrime mi seguiranno nella mia sepoltura. — La mia infelice
                        salute, la mia sorte, il mio cuore, tu, tu.... tutto congiura; ed io vi
                        obbedirò tutti.</p>
            </div2>
            <div2 n="222 (LXX)">
               <head>LXX.</head>
               <opener>
                  <dateline>
                     <date>Domenica notte....</date>
                  </dateline>
               </opener>
               <p>Tu mi hai amato, Antonietta, ed io ti sarò riconoscente sino all'estremo
                        sospiro. Ma io ti sono riconoscente ancor più per la lealtà con cui mi
                        confessi che la tua passione non è più così ardente. Separiamoci dunque, mia
                        unica amica! L'amore non può estinguersi in me, ma io spero che non si
                        estinguerà in te l'amicizia. Separiamoci: dopo la tua confessione io
                        t'amerei con lo stesso furore, ma non con la stessa ingenuità: s'io volessi
                        ascoltare soltanto gl'impeti del mio cuore, io diverrei forse il tuo
                        tiranno, e ti costringerei a diventarmi un giorno nemica. Domani a sera tu
                        mi lascerai i tuoi ultimi baci, ed io ti bagnerò delle mie lagrime.... delle
                        mie lagrime che saranno eterne! ma non importa; io le verserò per te; ed io
                        ti devo ubbidire.</p>
               <p>Abbandonandoti, mi conforto nella certezza di averti fatto sentire tutta la
                        vivacità della tua anima, e di essere stato amato da te quanto tu possa amar
                        mai. Vivi sicura che il tuo amico non ti farà mai arrossire della tua
                        passione per lui; e che non oserà amare altre donne, perchè non troverà più
                        niuna che somigli alla sua celeste Antonietta.</p>
               <p>Ti giuro ciò che ti ho tante volte giurato nelle mie lettere, e tante volte
                        confondendo i miei sospiri a' tuoi baci: <emph>Tu sarai l'ultimo eterno
                            amore di questo giovine sfortunato</emph>.</p>
               <p>Ma io ti rendo nel tempo stesso il tuo cuore, che mi hai un tempo donato con
                        tanto candore: Tu mi hai fatto per tre mesi sentire tutta tutta la felicità
                        della vita; e abbandonandomi, mi lasci un tesoro di tenere e soavi memorie.
                        Devo io farti misera con la mia insistenza? Devo io rendermi noioso alla
                        donna che mi ha amato? No, mio angelo, no; eccoti interamente padrona di te
                        stessa; non mi lagnerò se tu amerai un altro, e se ti scorderai
                        perpetuamente di me.</p>
               <p>Serba le mie lettere; quando più nè l'amore, nè alcun dolce sentimento ti
                        parleranno per me, quando ti saranno indifferenti quelle carte ch'io scrissi
                        nel sommo dolore e nel sommo piacere della mia anima, io ti prego di
                        serbarle almeno come deposito confidato a te dall'amicizia. Presento che un
                        giorno mi saranno necessarie.</p>
               <p>Il mio ritratto è quasi compiuto: lo avrai fra giorni. Queste sarebbero le
                        ultime righe, s'io avessi il tuo; ma sino a che io non me lo vedrò attaccato
                        al mio petto, io sarò forzato ad importunarti. — Prima di questa
                        ti ho scritto una lunghissima lettera, tutta bagnata di pianto, e piena de'
                        miei affettuosi delirj. Il Cielo mi concede un momento di calma, ed io ti
                        scrivo queste ultime parole con quanta fermezza mi è possibile per non
                        affliggerti col mio immenso dolore.</p>
               <p>Vivi felice, mia Antonietta; io mi allontano, poichè tu credi la nostra
                        separazione necessaria alla tua quiete domestica, e alla libertà del tuo
                        cuore.... tu me l'hai comandato, ed io, con la disperazione dell'anima,
                        sì.... ma ti ubbidisco. Ma ti protesto in faccia al tribunale di Dio che da
                        quando ti ho conosciuto, ti ho amata ogni giorno di più; e che ora io t'amo
                        quanto può amare il mio cuore. E tu lo conosci il cuore di questo infelice.</p>
               <p>Mandami il <title>Werther</title> di mano in mano che l'avrai tradotto; sarà
                        compagnia della mia solitudine.</p>
               <p>Ascolta intanto un'estrema, unica sacrosanta raccomandazione: io te ne
                        scongiuro per il nostro amore infelice, per le lagrime che abbiamo versato,
                        io te ne scongiuro per la tenerezza che tu devi a tua figlia.... se mai tu
                        fossi rimasta gravida fra le mie braccia, ricordati che quello è frutto del
                        nostro amore, che egli è sangue mio, ch'io ho tutti i diritti della natura
                        sopra di lui.... e che tu rapiresti una ricca facoltà a tua figlia se lo
                        facessi credere di tuo marito.... se tu lo facessi credere al mondo, poichè
                        tu sai che tuo marito non potrà crederlo mai, e tacendo anche per la propria
                        fama, farà passare a quell'innocente de' giorni tristi, amarissimi. Sì, sì;
                        tu devi sottrarlo ed io t'insegnerò il modo, nè ti lascerò se non mi avrai
                        giurato di esaudirmi. Tu devi affidarlo al petto di suo padre, del suo
                        misero padre; viverà povero, ma il mio esempio gl'insegnerà a comprarsi la
                        virtù con la povertà; e le mie disavventure lo ammaestreranno nel terribile
                        viaggio della vita. Sarà compagno de' miei giorni, e conforto de' miei
                        dolori. Io gli parlerò sempre di sua madre.... e gl'insegneró a piangerti e
                        a benedirti.</p>
               <p>Baciami tua figlia — non abbandonare mai la povera Teresina a cui
                        siamo debitori di tanti beneficj.</p>
               <p>Se mai fossi gravida di me, o in qualunque tua sventura, vieni fra le mie
                        braccia. Divideremo il pane e le lagrime. Io ti sarò padre, sposo, fratello,
                        amico, servo.... io ti sarò tutto tutto; e ti prometto sul mio onore di
                        versare tutto il mio sudore, e tutto il mio sangue per mostrarti la mia
                        riconoscenza al tuo amore ed ai sacrifici che hai fatti per me.</p>
               <p>Addio, Antonietta.... addio perchè la mia costanza vacilla.... io mi sento
                        tornare il pianto su gli occhi; ma non voglio che ti funesti. Addio.</p>
               <closer>
                  <signed>Il tuo vero eterno amico ecc.</signed>
               </closer>
            </div2>
            <div2 n="223 (LXXI)">
               <head>LXXI.</head>
               <opener>
                  <dateline>
                     <date>Lunedì.</date>
                  </dateline>
               </opener>
               <p>L'ultima mia lettera, Antonietta.... Se l'amore e l'amicizia non sono affatto
                        morti nel tuo cuore per un uomo che tu hai fatto infelice, leggila
                        attentamente, e leggila nelle tue ore solitarie: io ti prego di quest'ultimo
                        beneficio, e ti prometto di non turbarti più, nè con la mia presenza, nè con
                        le mie querele.</p>
               <p>Tu dici di amarmi; ma tu fai di tutto perch'io non lo creda. Invece di
                        spiegarmi candidamente il tuo cuore, invece di rispettare i nostri amori con
                        un'ingenua confidenza, tu tieni un contegno che umilia il mio carattere, e
                        che mette a repentaglio il tuo onore. Ma io sarò più dilicato e più leale di
                        te, perch'io t'amo di più, e perchè reputo sacre le mie promesse, e
                        soprattutto le promesse fatte alla mia amante. Ti ho compreso abbastanza e
                        ti ubbidisco: non pretendo di avere sul tuo animo i diritti che non puoi
                        concedermi più: io bensì ti confermo tutti i tuoi diritti sopra di me, e te
                        li confermo eternamente. Io ti lascio per ritirarmi nella mia solitudine,
                        per piangere.... e per amarti sino che la passione non avrà consumata la mia
                        misera vita. Niuno al mondo sospetterà le cagioni della nostra separazione,
                        perch'io ti do parola di confinarmi in casa e di non ricevere anima vivente,
                        sotto pretesto di una grave malattia. Il tempo in seguito sopirà ogni
                        rumore, e gli uomini taceranno finalmente di me, perchè chi sa dove mi
                        trarrà la fortuna! Ecco tutti i sacrifici ch'io, a costo de' miei giorni,
                        posso fare per te. E tu li meriti perchè mi hai amato più d'ogni altra
                        donna: e qualunque torto tu possa avere con me, non cancellerà mai la
                        riconoscenza ch'io devo al tuo amore; Odimi, intanto, odimi.... e sebbene io
                        son certo che la tua coscienza mi dà ragione, io ti voglio esporre tutti i
                        motivi della mia risoluzione, acciocchè nemmeno le apparenze m'incolpino: tu
                        mi accuseresti talvolta di stravagante per giustificare te stessa; ed in
                        questo caso io non lo merito.</p>
               <p>Due sere innanzi la tua partenza per Varese i tuoi occhi non si volgevano più
                        con la stessa passione verso di me; e m'avvidi che la tua ansietà di vedermi
                        s'era calmata. Sei partita, e la tua assenza fu più lunga di quello che tu
                        mi avevi promesso. Malgrado queste variazioni che non isfuggono agli occhi
                        di un amante, io non ho osato mai dubitare di te. Nondimeno il cuore si
                        doleva, e le mie lettere sempre più passionate incominciarono ad annoiarti
                        per la perpetua malinconia di cui erano sparse. Ti ricordi il giorno delle
                        mie lagrime.... quel giorno ch'io ho stemprato tutta l'anima mia sopra di
                        te, e ti ho bagnato il petto e la faccia del mio pianto? Oh! niuna donna lo
                        ha mai veduto scorrere da questi occhi: tu l'hai asciugato co' tuoi baci, e
                        mi hai rasserenato co' tuoi giuramenti.... Eppure appunto da quel giorno,
                        che non è sì lontano, il signor Petracchi divenne più assiduo; da quel
                        giorno le tue lettere più rare e meno amorose; da quel giorno tu hai udito
                        dir male di me da tutto il mondo; mi hai scoperti nuovi difetti; le tue
                        dilicate compiacenze sono svanite; il signor Petracchi.... egli sempre
                        vicino a te, sempre con quella baldanza.... ma non giova parlarne. Tu sai
                        ch'io ho tentato ogni via di allontanarlo, e ho desistito vedendo in lui
                        tanta impudenza, e in te una certa <emph>contraddizione</emph> che non mi ha
                        lasciato decisamente afferrare alcun partito. Eccoti la sorgente della mia
                        negra malinconia, del mio perpetuo silenzio, del mio forzato sorriso, de'
                        miei occhi spesso innondati di pianto, delle mie diffidenze e de' miei
                        lamenti. Ah! se tu avessi creduto al mio stato, io, che non posso supporti
                        crudele, sono sicuro che avresti tentato di raddolcirlo. Tutte le mie notti
                        furono d'allora in poi senza sonno; tutti i miei momenti senza pace; una
                        perpetua tempesta d'ira, di gelosia, di delicatezza e di amore mi agitavano
                        fieramente; e spesso tutti questi sentimenti si gonfiavano dentro di me, e
                        mi strozzavano quasi... e poi mi sentiva impietrato in un dolore lungo,
                        mortale. Ohimè! questi tormenti non sono ancora passati per me.... ma
                        cesseranno, o cesseranno almeno con la mia esistenza. Ho bevuto più volte
                        amare lagrime mentr'io ti scriveva; e adesso.... ahi la fonte del mio pianto
                        è inesausta. Sì, Antonietta; io ti scrivo e piango; se amandomi tu non hai
                        cercato che la mia miseria, e se questa ti rende felice.... credimi, io sono
                        fatto noioso a tutti, e oggetto di disperazione a me stesso.</p>
               <p>Io ti voglio ricordare le scene di domenica. Ho veduto nel signor Petracchi
                        certa insistenza confidente, e in te un'aria d'intrigo, ch'io fino d'allora
                        ho incominciato a pensare di finirla. Tu, contro a' nostri patti, gli hai
                        spesso rivolto il discorso, e con compiacenza; tu l'hai persuaso a cantare;
                        e mentr'ei cantava le tue pupille si sono mestamente abbassate sul tuo
                        fazzoletto; tu gli hai bisbigliato qualche cosa all'orecchio; tu mi hai
                        tratto fuori di stanza per darmi un bacio freddo.... e chi sa!... ma certo
                        che la tua accoglienza non corrispose allora all'entusiasmo con cui mi avevi
                        chiamato. Mi permettesti di parlargli in presenza tua, e poi tutto a un
                        tratto me lo hai negato con una fiera insistenza. Gli hai data la
                        compiacenza di vederti adirata contro di me; mi hai minacciato di non venire
                        al teatro.... di non iscrivermi. Egli osò in faccia a tuo marito insultarmi
                        malignamente, quando io dissi che la mia quiete era funesta come la calma
                        dell'oceano. Egli restò con te; tornò il dopo pranzo; t'accompagnò al
                        teatro; sedeva al tuo fianco; venne poi sotto il palco a offrirti non so che
                        in aria di cavaliere servente.... ahi, ahi! io ruggiva quel giorno come una
                        tigre; l'avrei sbranato.... infame! ardisce insultare un uomo che mostra
                        nelle sue cicatrici i testimoni del suo coraggio e del suo onore.
                        — Ascoltami, Antonietta; questa ira, furia dominatrice che mi
                        perseguita, ha ceduto ai riguardi per la tua famiglia, e al tuo amore; e ti
                        ho fatto un grande sacrificio. Ma io giuro di vendicarmi tosto che il tempo
                        avrà appena sminuiti questi riguardi. Ho perdonato le ingiurie; ho
                        beneficato generosamente chi mi ha offeso; ho talvolta compianto chi mi ha
                        tradito.... ma le piaghe fatte al mio cuore.... ma una tenera amante
                        rapita.... ma il mio amor proprio esulcerato nella parte più delicata,
                        gridano vendetta; e avranno vendetta sì! anche se una sola goccia del sangue
                        di quel vile dovesse costarmi tutto il sangue delle mie vene.... anche se
                        dovesse costarmi l'onore. Io glielo promisi, e lo promisi a te stessa,
                        quando ti dissi che avrei sofferta la preferenza di tutt'altri, tranne la
                        sua. Io mi vendicherò: s'egli sfuggirà vilmente le vie dell'onore, io farò
                        che la ignominia lo accompagni in tutti i suoi giorni. O egli è solo
                        colpevole, e dev'essere punito; o tu non sei affatto innocente e le tue
                        lettere riguardo a lui sono finte, e non meriti i riguardi che non hai avuti
                        per me: io anzi ti procurerò un eterno rimorso, che ti rinfaccerà la morte
                        di due uomini che tu hai ingannato. Io mi vendicherò insomma, sebbene lo
                        farò in tempo che non sarà offeso il tuo nome.</p>
               <p>Questa terribile battaglia di passioni, quest'amore forsennato, mi hanno
                        ridotto in uno stato di spossamento e d'infermità, ch'io da più giorni vedo
                        scavarsi il sepolcro a' miei piedi. Vacillo camminando, ho nausea d'ogni
                        cibo, veglio la notte come una cerva, gemo molte ore, o vivo in una profonda
                        stupidità; e sempre con un fiero dolore di capo, con una febbre lenta, e un
                        sudore freddo.... e in una totale dimenticanza delle cose e delle persone sì
                        care un tempo al mio cuore. Assalito ne' pochi momenti del mio sopore da
                        tremendi fantasmi, io mi risveglio, e grido tal volta.... e mi pare di
                        vedermi sospese su gli occhi le nuvole della morte. Ogni giorno ne' brevi
                        momenti ch'io posso chiamare in soccorso la mia ragione, mi lusingo che
                        questo stato di violenza deve cessare, ma invece ogni giorno cresce e
                        inferocisce. Oh quante volte mi si è affacciata la risoluzione di troncare i
                        miei tormenti e la mia vita! Ho una madre tenera e infelice! Ma s'io
                        continuo in questi martirj e s'incomincio ad abbandonarmi a questo unico
                        rimedio.... sì, Antonietta, io sarò finalmente libero, e ti lascerò
                        tranquilla per sempre. S'io ho la costanza di abbandonarti, credimi, ci
                        vuole assai meno per lottare contro l'amore della vita.</p>
               <space type="stacco-narrativo"/>
               <p>Martedì mattina....</p>
               <space type="stacco-narrativo"/>
               <p>Ma hai tu tentato di mitigare questa mia situazione lagrimevole? neppure la
                        compassione ha preso il luogo dell'amore. Invece de' tuoi tratti amorosi e
                        soavi co' quali tu m'incatenavi, tu mantieni da qualche giorno un'aria di
                        tiranna che non serve che ad irritarmi. Dolendomi io delle mie infermità, tu
                        mi hai detto che per lasciarmi guarire saresti andata in campagna. Mi
                        minacciasti innanzi a tuo marito di <emph>prendere un partito</emph>.
                        Sdegnasti di farti accompagnare da me nel palco di Mad. Tharreau. Domenica
                        sera fingesti di restituirmi il mio biglietto, e mi hai piantato un coltello
                        nel cuore. Quello sciagurato di cui una settimana addietro non osavi parlare
                        è divenuto il tuo discorso favorito. Mi hai fatto più volte osservare che
                        una donna ha ragione d'innamorarsene. Eterno Iddio! O spegni in me questa
                        ira che mi va mangiando il cuore, o io mi abbandono a tutti gli eccessi.</p>
               <p>Vedo che spero invano di finire questa lettera; proseguirò nondimeno; non ti
                        ho detto ancora ciò che separandoci mi preme di dirti.</p>
               <p>Vivi sicura che sei stata ricompensata del tuo amore per me con tutta la
                        tenerezza e l'ingenuità. Non ci ho mescolato nè libertinaggio, nè intrigo,
                        nè infedeltà, sebbene io sappia che pur troppo son questi i mezzi per
                        incatenare le donne. Ti ho amato quanto ho potuto e quanto ho saputo; e ho
                        sdegnato l'arte di nasconderlo. E t'amo ancora. Ma lo spaventevole stato a
                        cui mi vedo ridotto, ma la incertezza del tuo amore, la confessione della
                        tua incostanza, il rispetto per me stesso, il pericolo ch'io vedo di non
                        potermi frenare.... tutto tutto esige ch'io ti lasci. E dubito talvolta che
                        questo abbandono non ti costerà un solo sospiro, perchè te lo sei procurato
                        te stessa. Non mi accusare, Antonietta; saresti ingiusta. Tu sai ch'io
                        disprezzo altamente il signor Petracchi; e che ho perfino sdegnato di
                        conoscerti per suo mezzo. Tu me lo hai dipinto come un vile e uno sfrontato:
                        e nel principio, e nel progresso della nostra unione ti ho ripetuto che
                        s'egli ti avvicinava, io ti avrei lasciata.....e tu mi hai promesso di
                        allontanarlo per sempre. Egli invece è più assiduo che mai appunto quando tu
                        sei raffreddata. Ho dunque torto se prendo il partito che ti ho assicurata
                        di prendere? Non devo forse sospettare che tu essendo omai stanca di me
                        afferri questo mezzo per non cacciarmi apertamente? E ti confesso che
                        talvolta ne' miei delirj io sospetto che, o tu torni ad amare fatalmente
                        quel miserabile, o ch'egli per vendicarsi di me fomenti in te qualche nuovo
                        capriccio. Ed io, mia Antonietta, non ti ho ingannato: ti ho detto di essere
                        di un carattere sensibile e violento, e soprattutto incapace di avvilirmi.
                        Non sono io fatto per vivere in mezzo a questi intrighi: con quell'altezza
                        di anima ch'io m'abbandono alle passioni, quando temo avvilimenti so
                        superarmi o morire.</p>
               <p>Credimi, mia donna celeste, ho sofferte e le sventure, e le infermità, e le
                        passioni, e la perfidia degli uomini; ma non ho mai sentito quanto nel tempo
                        che ti ho amato: nè sono stato mai tormentato come in questi terribili
                        giorni. Io non esagero, Antonietta; e quale interesse ho io di esagerare
                        più?... io ti perdo! Mi sento mancare una parte della vita, e questo che mi
                        avanza mi pare che sia circondato dal languore e dalla tristezza della
                        morte.</p>
               <p>Serba le mie lettere.... conservale; e quando il tuo cuore avrà talvolta
                        necessità di sentire, e di essere dolcemente commosso.... rileggile: tu
                        vedrai forse e gli errori e le follie del tuo povero amico, ma tu ci vedrai
                        anche dipinta la sua anima, e quanto è stato il suo amore. — Ho
                        pure bagnato di lagrime le tue lettere.... ahi che talvolta mi richiamano
                        tali memorie, e mi destano tante sensazioni che il mio povero cuore non può
                        reggere più.</p>
               <p>Questa è la mia ultima lettera.... oh mentre ti scrivo i miei occhi corrono
                        sull'anellino che mi hai donato.... Sai tu? me lo hai donato la sera di quel
                        primo giorno beato in casa Delac.... di quel giorno.... oh fosse stato
                        l'ultimo della mia vita!... che mi resta se non piangere, piangere sempre?</p>
               <space type="stacco-narrativo"/>
               <p>Mercoledì, ore 3.</p>
               <space type="stacco-narrativo"/>
               <p>E mi confermo ognor più nel mio funesto ma necessario proponimento di
                        abbandonarti. Oh come hai sfuggito di vedermi da solo a solo! Tu non mi ami
                        più, Antonietta. Son corso a casa Delac dove tu hai negato di venire a darmi
                        gli ultimi abbracci. Mi sono gettato su quel letto, e mi sembrava ancora
                        caldo dell'orma del tuo corpo divino.... mi sembrava ancora odoroso. Oh
                        primo giorno! come tu sei stampato nel mio petto! Come tu mi richiami alla
                        memoria que' piaceri di paradiso.... ma tutto è perduto.... non mi resta che
                        la sola rimembranza, e il dolore che tutto è perduto. — Ho
                        consegnato le chiavi al padrone; e sono partito volgendo gli occhi lagrimosi
                        a quella casa, fortunata.</p>
               <p>Sono andato a passeggiare sotto le logge della Consulta, dove ti ho aspettata
                        la prima sera che ti ho parlato. Ho visitato come un divoto il boschetto
                        dove sei venuta con la tua ragazzina; ho baciato quel sedile....e sono
                        rimasto estatico quando sono arrivato al viale dove mi hai dato quel tuo
                        primo bacio.... Pioveva.... che importa! Tu l'hai provata mai quella piena
                        di dolore quando si abbandonano tutte le speranze?</p>
               <p>Poche parole ancora, mia Antonietta; e l'ho riserbate sino alla fine, perchè
                        sono le più necessarie al mio cuore. Leggi la mia lettera di domenica ove io
                        ti chiedo il tuo ritratto. Non mi priverai di questo conforto massime in
                        questa fatale situazione. Il mio è mezzo incominciato: te lo invierò per
                        mezzo di Bolognini, a cui ti prego di domandare perdono de' dispiaceri che
                        la mia indole gli avesse causato.... giuro che il mio cuore non lo ha mai
                        offeso. Qualunque tuo amore ti facesse dimenticare il tuo infelice Foscolo,
                        sono certo che non ti farà almeno dimenticare le tue promesse. Deliberato di
                        non vederti quasi mai, e di non iscriverti più, sarò pure costretto ad
                        importunarti con qualche mia lettera sino a che io abbia ricevuto il tuo
                        ritratto.</p>
               <p>Addio, addio mio Angelo.... addio celeste creatura.... il mio cuore e le mie
                        lagrime ti seguiranno dapertutto. Ti ho giurato che sarai l'ultima donna da
                        me amata, e ti riconfermo il mio giuramento per quanto vi ha di più sacro.</p>
               <p>Ti sia quasi estrema raccomandazione questa ch'io ti ripeto. Conserva le mie
                        lettere.... e massime questa ultima ch'io stesso quasi direi di averti
                        scritta col sangue del mio cuore. Conservale: tu me le ridarai quando l'età,
                        e il mio cuore logorato non sentiranno più le passioini che ora sento, e che
                        allora avrò forse bisogino di dipingere.</p>
               <p>Sì; ci rivedremo.... se la morte non ci rapirà; e quando le passioni non ci
                        vieteranno di rivederci. — Io ti prometto la più vera e alta
                        amicizia per tutta la vita. E spero che tu mi prometti in questo momento la
                        tua; me l'hai giurata sì spesso! ed io spero di non averla demeritata,
                        quantunque io m'abbia meritata talvolta la tua collera.</p>
               <p>Addio, anima mia! Addio mia donna! addio.... addio.... mio tutto! Chi
                        l'avrebbe mai detto! due soli mesi! dopo tanto amore! Che ti ho fatto,
                        Antonietta, per meritarmi un trattamento che mi costa la tranquillità e la
                        vita? Ma non importa.... io ti perdono tutto.... non mi ricordo che il tuo
                        amore.... il tuo amore che.... Ohimè non posso più. Sono soffocato dalle
                        lagrime.... oh anima mia!</p>
               <closer>
                  <signed>Il tuo eterno riconoscente amico.</signed>
               </closer>
               <ps>
                  <p>P. S. Mi sono dimenticato di dirti quello che ho più nell'anima.
                            L'esperienza della malignità degli uomini ti avvezzi a non credere ciò
                            che si vorrà dirti di me, forse per togliermi affatto dalla tua memoria.
                            Pochi o niuno vedrò nella vita mia ritirata. Nel mio secreto io parlerò
                            di te sospirando, e in faccia agli uomini non ti nominerò senza le
                            espressioni della più tenera e leale amicizia.</p>
               </ps>
            </div2>
            <div2 n="224 (LXXII)">
               <head>LXXII.</head>
               <opener>
                  <dateline>
                     <date>Mezzanotte; Giovedì.</date>
                  </dateline>
               </opener>
               <p>Mia dolce amica — Le scene di ieri hanno sparso tanta diffidenza
                        ne' nostri cuori che il nostro amore sarebbe d'ora in poi e breve e
                        doloroso. Noi due ci siamo causati infiniti ed amari dispiaceri; e i nostri
                        baci sarebbero interrotti dai rimproveri, e i nostri legami sarebbero
                        disciolti dal pentimento. Separiamoci dunque sino che il delirio dell'amore
                        ci lusinga di conservare in noi per l'avvenire una cara e tenera rimembranza
                        della nostra conoscenza.</p>
               <p>Ho chiesto poco fa a tuo marito perdono de' rammarichi che gli ho recati;
                        egli generosamente mi perdonò; ed io gli ho offerto qualunque sacrificio per
                        compensare le mie imprudenze. Cogli perciò questo mio allontanamento per
                        fartene un merito con lui, e perchè anche acquisti qualche stima di me.</p>
               <p>Spero che mi concederai di vederti talvolta nel tuo palco ne' pochi giorni
                        ch'io uscirò dalla mia solitudine: perch'io vivrò sempre sicuro della tua
                        amicizia. Mi hai promesso il tuo ritratto, e spero che non negherai al tuo
                        infelice amico l'ultimo conforto che gli avanza. Fino che tu abbia fatto
                        fare quello che tu mi hai destinato, mandami l'ultimo di M.<hi rend="sup">r</hi> Muller. D'altronde con un semplice tuo biglietto il signor Somaglia
                        è pronto a consegnarmi la tua scatola. Io attendo sopra queste due domande
                        una sola linea di risposta.</p>
               <p>T'includo vari frammenti di lettera ch'io ti scrissi ne' due giorni passati.
                        Ti confermo tutto quello che ti scrivo, e soprattutto i miei proponimenti
                        circa al signor Petracchi, a cui devo le lagrime ch'io bevo. Così pure
                        leggerai la lettera cieca di cui ti ho parlato: non perchè io dia fede a
                        que' vituperj; ma perchè tu vegga che ci sono taluni ostinati a
                        disgiungerci; e pur troppo ci sono riusciti.</p>
               <p>Credimi, Antonietta, tu non avrai mai chi ti amerà con tanto ardore e con
                        tanta lealtà. Ti ho promesso che tu sarai il mio ultimo, eterno amore, e ti
                        rinnovo la promessa quando ti lascio per sempre. Non esigo da te il
                        mantenimento di simili giuramenti; tanto più ch'io veggo in te qualche nuovo
                        capriccio: rispetterò le tue passioni; e conforterò i miei tormenti con la
                        celeste rimembranza de' pochissimi mesi che tu mi hai amato. Addio. Addio:
                        io aveva incominciato questa lettera tranquillamente, ma sento un'altra
                        volta che i miei occhi nuotano nelle lagrime — Vivi felice....
                        perdonami i dispiaceri che ti ho recati; la riconoscenza al tuo amore
                        immenso per me cancella sino da questo punto tutti i dolori che mi hai fatto
                        soffrire, e ch'io soffrirò fino a che la mia languente salute, le mie
                        sventure, e la tua perdita mi avranno aperta la sepoltura. Addio. Addio.</p>
               <p>Il tuo amico; quello che tu chiami l'uomo unico.</p>
            </div2>
            <div2 n="225 (LXXIII)">
               <head>LXXIII.</head>
               <opener>
                  <dateline>
                     <date>Venerdì....</date>
                  </dateline>
               </opener>
               <p>Sì, sento ch'io sarò sempre infelice.</p>
               <p>Le mie lagrime corrono sempre più amare. Sperava oggi un solo minuto di
                        calma, ma vedo che non può darmela che la morte. Ma non importa!</p>
               <p>Per darti una prova sincera, eterna del mio amore.... e dopo questa prova
                        lasciami anche, lasciami se la nostra unione ti pesa.... ti sacrifico tutte
                        le mie passioni. Mi accuserò io io solo in faccia a tuo marito: chiederò
                        perdono a Petracchi, sì! — soffrirò la preferenza che gli darai:
                        farò in somma quello che vorrai: e poi?... ti perderò per sempre; ma mi
                        resterà la sepoltura unico rifugio degl'infelici. — Assicurati
                        delle mie promesse; sono inviolabili.</p>
            </div2>
            <div2 n="226 (LXXIV)">
               <head>LXXIV.</head>
               <opener>
                  <dateline>
                     <date>Sabbato all'alba....</date>
                  </dateline>
               </opener>
               <p>I miei proponimenti sono inviolabili.. Non vi vedrò più; sarete l'ultima
                        donna che avrò amato; e vi resterò eternamente amico. Petracchi morirà, o
                        calpesterà la mia sepoltura.</p>
               <p>Queste risoluzioni le sapete dalle mie lettere di ieri, e ne sapete
                        diffusamente le ragioni. Addio, addio.</p>
            </div2>
            <div2 n="227 (LXXV)">
               <head>LXXV.</head>
               <opener>
                  <dateline>
                     <date>Sabbato, ore 4....</date>
                  </dateline>
               </opener>
               <p>Incapace di ogni simulazione, e fattomi un sacro dovere di mostrarti tutta la
                        mia anima, non mi vergogno di confessarti ne' due biglietti ch'io t'includo
                        la violenta tempesta del mio cuore, e le fantasie, i furori che rendono sì
                        compassionevoli i miei giorni.</p>
               <p>Il primo più lungo, ove io ti prometto di obbedirti in tutto, te lo scrissi
                        ieri subito dopo ricevuta la tua lettera, e lo scrissi piangendo. Ma dopo
                        molte ore di disperazione, dopo una lunga notte tutta funestata dall'idea
                        della tua perdita, e dall'idea.... perdonami, Antonietta,... dall'idea de'
                        tuoi inganni, io ti ho scritto con una feroce fermezza l'altro, e te l'avea
                        già recato.... ma ti vidi uscire dalla tua porta, e la sola tua presenza mi
                        ha disarmato.</p>
               <p>Adesso?... sa il Cielo! no! il tuo amico non può vivere molti giorni.... Non
                        ti prometto ancora nulla: non mi sono mai trovato in simile perplessità.
                        — Aspetto il resto che mi hai þromesso. Allora forse mi deciderò;
                        e farò forse tutto quello che vorrai. — Oh! ho avuto il coraggio
                        di farti infelice! Ma mi perdonerai, mia unica amica.... mi perdonerai,
                        spero. Tutto il mondo mi ha abbandonato. — Tu.... e tu hai anche
                        cospirato alla mia miseria; e lo previdi nelle mie prime lettere.... ma sia
                        così! non voglio lagnarmene.</p>
               <space type="stacco-narrativo"/>
               <p>A sera.</p>
               <space type="stacco-narrativo"/>
               <p>Ricevo in questo momento il tuo biglietto; — sarò io solo
                        sacrificato.... non perdere tempo; scrivimi cosa devo fare, come, dove,
                        quando, e t'ubbidirò in tutto. Sarai sicura del mio amore e del mio cuore?
                        Sì; dopo tutto questo, se lo vorrai, mi rassegnerò di perderti.</p>
            </div2>
            <div2 n="228 (LXXVI)">
               <head>LXXVI.</head>
               <opener>
                  <dateline>
                     <date>….</date>
                  </dateline>
               </opener>
               <p>Mia Antonietta — Ti sarai avveduta ch'io mi sono forzato di
                        rassegnarmi stasera; io mi sentiva il cuore oppresso, e tutti i pensieri
                        dolorosi. Sia un presentimento, sia il mio destino, che mi condanna alle
                        lagrime, io ho riletto il biglietto che mi hai rimandato, e l'ho riletto
                        piangendo. Immagina, o mia unica amica, quale sarebbe la mia sciagura s'io
                        ti perdessi! Io ti perderei, sì; ma tu mi piangeresti per sempre.
                        — Or via.... conviene ch'io ti <emph>lagni</emph> il mio colloquio
                        con Petracchi; e tu devi esserne sollecita; io farò forza a' miei occhi e al
                        mio cuore perchè mi lascino scrivere.</p>
               <p>Veniva nel tuo palco quando l'ho incontrato. Sebbene avessi deliberato di
                        consigliarmi prima con te, non ho potuto contenermi. Lo trassi in disparte,
                        e con meno risentimento che mi fu possibile lo pregai di lasciarci in pace,
                        domandandogli perdono della mia stravaganza, la quale non gli recava per
                        altro alcun danno. Egli mi rispose che doveva cercare la mia pace da voi, e
                        non da lui; e che non credessi a voi, poichè guai a me s'io mai scopriva ciò
                        ch'egli ha un tempo scoperto! – Tu vedi che con queste parole da
                        Creonte egli tentò di farti credere infedele a me, e di far credere se
                        stesso caro al tuo cuore. Dal rimanente del nostro dialogo tu vedrai quanto
                        veleno ha tentato di spargere quella vipera strisciante, e sulla mia anima,
                        e sulla tua riputazione. Io dunque gli replicai: «Ebbene, poichè
                        esigete una umiliazione per voi, ve lo farò dire dalla stessa Antonietta;
                        ella vi pregherà di diradare le vostre visite che turbano la mia e la sua
                        tranquillità».</p>
               <p>
                  <emph>Petracchi</emph>. No; ella non me lo dirà mai.</p>
               <p>
                  <emph>Io</emph>. Mi pare che ve lo abbia detto, non ricevendovi più volte: un
                        onest'uomo è condotto nelle sue azioni da una certa verecondia.... e quando
                        non è ricevuto dovrebbe finalmente non arrischiarsi a peggiori umiliazioni.</p>
               <p>
                  <emph>Petracchi</emph>. Mi ha fatto un tratto incivile.</p>
               <p>
                  <emph>Io</emph>. Credete di vendicarvi affrontando delle altre inciviltà?</p>
               <p>
                  <emph>Petracchi</emph>. Fatemelo dire da lei.... ma no, ella non me lo dirà.</p>
               <p>
                  <emph>Io.</emph> Vi prometto sul mio onore che voi avrete questa compiacenza,
                        poichè lo volete.</p>
               <p>
                  <emph>Petracchi</emph>. Ma quai diritti avete voi per escludermi da una casa
                        ch'io conosco prima di voi?</p>
               <p>
                  <emph>Io</emph>. I diritti del cuore ch'io ho sempre rispettato, anche a
                        costo del mio amor proprio, con quelle stesse persone ch'io avrei potuto
                        atterrire con un'occhiata. Ma se voi mi parlate di diritti, vi risponderò,
                        che se le mie preghiere, e se le sue parole non vi piegheranno, v'è un terzo
                        modo.... non v'inquietate; non sono capace di soprafazioni; voi avete
                        braccio e cuore come me, ed io sono mortale come voi. — Egli
                        s'inquietava, e mi rispose gridando:</p>
               <p>
                  <emph>Petracchi</emph>. Sì, sì, per Dio!... ma so ben io chi vi torrà di
                        mezzo.</p>
               <p>
                  <emph>Io</emph>. Voi mi ferite nella parte più dilicata, e con quell'aria
                        vile e minacciosa vi credete di frenarmi nell'idea della riputazione
                        d'Antonietta. Resterà intatta.... guai a voi se non manteneste il secreto, e
                        se osaste neppur nominarla. Vi giuro su quanto v'ha di più sacro che voi
                        cadreste vittima della vostra disonestà, anche se io dovessi cader vittima
                        del mio furore. Ma non gridiamo, caro Petracchi. Gli uomini generosi quando
                        sono tratti dalle circostanze e dalle passioni a certi passi, trovano
                        pretesti per prendersi soddisfazione senza compromettere in faccia al
                        pubblico la fama delle donne, che appunto per la loro debolezza devono
                        essere rispettate.</p>
               <p>
                  <emph>Petracchi</emph>. Ma voi non dovreste essere geloso di me....</p>
               <p>
                  <emph>Io. Geloso</emph>? sì sono geloso dell'onore della donna ch'io amo.
                        — Egli non m'intese o non volle intendermi.</p>
               <p>
                  <emph>Petracchi</emph>. Quali ragioni avete dunque per impedirmi la vicinanza
                        di una donna <emph>che mi fu cara</emph>?</p>
               <p>
                  <emph>Io</emph>. Permettetemi che io le taccia: vi basti soltanto sapere
                        ch'io non sono geloso nè di voi, nè di chiunque vi potesse somigliare. Quel
                        ch'è passato tra voi e lei è passato. Ma la vostra insistenza forma la
                        nostra infelicità. Io stava lì lì per dirgli che l'amica di Ugo Foscolo non
                        deve essere nemmeno semplicemente avvicinata da un uomo diffamato.</p>
               <p>
                  <emph>Petracchi</emph>. Assicuratevi; non mi dirà in presenza vostra di
                        allontanarmi.... nè io, nè io veramente voglio tentare questa
                        mortificazione. – Poi soggiunse: Povero Foscolo! Se sapeste cosa
                        farà a voi, quella donna! cosa ha fatto a me per suo cognato! Quante cose ho
                        veduto! Ah! è meglio che voi restiate nella vostra cecità. Ma già cominciate
                        ad avvedervene ed a soffrire.... Non ve lo dico io ch'ella vi rende
                        infelice?</p>
               <p>
                  <emph>Io</emph>. Non malignate, Petracchi, non malignate. Ciò che ha fatto a
                        voi non lo farà a me per la gran distanza che passa tra noi due. Voi tentate
                        invano di gettarmi i vostri serpi nel cuore. So che voi avete l'arte di
                        disgiungere le persone che si amano per appagare la vostra invidia.... Lo
                        so; e ne ho prove tali.... – Queste e simili cose sono state più
                        volte ripetute.</p>
               <p>La conclusione, mia amica, si fu ch'ei ti avrebbe chiesto <emph>da solo a
                            solo, se la sua presenza ci disturbava. Che se voi lo aveste pregato di
                            farci la grazia di allontanarsi, egli vi avrebbe compiaciuto,
                        quantunque</emph>, aggiungeva, <emph>sono sicuro che madama Aresi non mi
                            userà questo tratto</emph>. Conobbi io che questo compenso è da
                            <emph>Egisto</emph>. Malignando egli con una donna un po' credula, come
                        sei tu, avrebbe certamente tentato di amareggiarci. Ma io son tanto sicuro
                        del tuo amore, ch'io gli permisi anche questo intriguccio. E permetto anche
                        a te la umiliazione di <emph>chiedergli per grazia di allontanarsi</emph>,
                        purchè si allontani. Devo farti riflettere che da tutto il nostro dialogo, e
                        massime dalla contentezza con cui egli si appigliò al partito di parlarti
                            <emph>da solo a solo</emph> mi volle far trasparire ch' egli ha sommo
                        potere sopra di te, ossia per, suoi veri diritti, ossia per la tua
                        debolezza. Ma tu rispondigli fermamente e disprezzalo, senza di che egli
                        sarà sempre come i gatti; che più sono carezzati più si arrabbiano. Ne ho
                        parlato oggi alla Teresina Monti, ed ella mi disse: «Mio amico;
                        colui è l'essere più codardo della terra, ma il più maligno nel tempo
                        stesso: e la sola paura può liberarti da tutte le sue triste qualità. Tentò
                        egli altre volte con me la stessa seccatura, la stessa sfacciataggine, e la
                        stessa malignità. E ci sarebbe riuscito se io con la mia faccia da
                        granatiere non gli avessi detto schiettamente: “Non vi voglio più
                        per li piedi; che se per vendicarvi tradiste i miei secreti, vi farà
                        bastonare”. Il buon Petracchi stimò bene andarsene, e
                        tacere».</p>
               <p>Ora vedi, Antonietta, con che razza di canaglia il diavolo ci fa ballare.
                        Questo aneddoto, raccontatomi dalla Teresina per consigliarmi, è verissimo;
                        eppure quel cane sfrontato tornò da lei, e mendicò di sederle qualche volta
                        al fianco. Mi vergogno di raccontare simili vituperj indegni e del tuo e del
                        mio carattere: ma che vuoi tu fare, poichè siamo intricati fra questi
                        malanni?</p>
               <p>Ti recherò io domani questa letteraccia, e ti parlerò a lungo. Assicurati che
                        quanto ti ho scritto non è per niuna parte esagerato. Spero di vederti prima
                        del signor Petracchi; se pure la malignità, e il desiderio del <emph>solo a
                            solo</emph>, non lo rendesse sollecito. Ma oso credere che nella tua
                        anticamera vi sarà il <emph>Non c'è in casa</emph>. In quanto a lui non
                        temere di nulla; egli è vile ed infame, e non oserà zittire. La tua bontà
                        gli ha fatto assumere teco quell'aria di soperchieria, unica arme de'
                        codardi quando non trovano resistenza. – Buona notte, mia
                        Antonietta.... Gli ho fatto credere (ma non gli ho promesso) che tu non
                        sapresti nulla del nostro discorso: egli è tanto intrigante che se tu lo
                        ignorassi forse ci rovinerebbe. Addio. Vado a letto. Ma invece di
                        addormentarsi, i miei poveri occhi torneranno a coprirsi di lagrime.</p>
            </div2>
            <div2 n="229 (LXXVII)">
               <head>LXXVII.</head>
               <opener>
                  <dateline>
                     <date>Verso mezzanotte....</date>
                  </dateline>
               </opener>
               <p>Di due mali il minore; ho pensato tutta sera a quell'impudente; nè ci ho
                        trovato altro rimedio se non il disprezzo.</p>
               <p>Non puoi idearti con che anima negra io sono uscito dal tuo palco. Ti aveva
                        recato un dispiacere.... e poi la tua lettera m'inasprì sì fieramente, ch'io
                        sono corso nel palco della Monti deliberato di domandare a Petracchi la sua
                        abitazione; avvertendolo ch'io sarei andato domani per tempo a prenderlo in
                        carrozza con due padrini e due spade. Non lo trovai; ed ebbi campo a
                        riflettere che tu non mi parli che della sua visita di iersera ch'ei si sarà
                        creduto in diritto di farti dietro le nostre convenzioni, e ch'io non gli
                        potrei rimproverare.</p>
               <p>Pensai nel tempo stesso ch'io proponeva a quello sciagurato il partito
                        dell'uomo di onore.... ed egli? – arrossisco in pensare ch'io ti
                        parlo di lui: – ma ei non ci perde nel mostrarsi vile perch'ei si
                        vanta tale, ed io l'ho inteso sovente; anzi egli acquisterebbe l'onore che
                        tu ed io gli facciamo in presenza del mondo. Nè un duello è facile a
                        nascondersi, e meno è facile custodire il segreto su le cagioni per lo più
                        indovinate dalla società, ma colorite delle tinte che la malignità e
                        l'invidia sogliono prestare: nè in certi fatti si può chiudere la bocca al
                        pubblico. E chi mi dice che colui accetterebbe una sfida? Se fosse uomo da
                        accettarla non la avrebbe incontrata per sì vili colpe; non sarebbe stato
                        cacciato da una casa, o almeno non andrebbe in traccia di nuove ripulse su
                        le altrui porte. Chi mi dice che questo barattiere non faccia romore,
                        sommovendo la contrada, dichiarandomi assalitore e violento; o per lo meno
                        intricando nella questione persone indifferenti alla tua fama; e capaci di
                        aggiustar tutto, ma di proclamar tutto? Allora sì ch'egli otterrebbe il suo
                        intento: sarebbe mostrato a dito come tuo amante, e mio rivale; perchè nè
                        chi ci conosce, nè chi non ci conosce vorranno supporre in noi la
                        delicatezza per la quale cerchiamo di allontanarlo; nè ci sarebbe creduta. E
                        noi intanto, favola della società, ci converrebbe separarci per sempre,
                        lasciando il disonore al tuo nome, e l'amarezza nella tua famiglia. È vero
                        ch'io potrei vendicarmene; ma a che prò poi ch'io t'avessi perduta? Te lo
                        ripeto; quel verme non ha nulla da perdere; anzi va in traccia di qualche
                        commedia che lo renda illustre; e a quale altra celebrità può egli aspirare?
                        Onde io credo di darti la più gran prova d'amore contenendomi in faccia a
                        questo codardo.</p>
               <p>Pure io vedo molti ripieghi in una padrona di casa. Ingiungi a' tuoi servi di
                        non ricevere mai il signor Petracchi; e ostenta quest'ordine in faccia a tuo
                        marito. Puoi anzi fargli scorgere il disonore di quella vicinanza, massime
                        dopo il panegirico che n'ha udito a Varese; e pregalo.... come una moglie sa
                        fare.... di non introdurlo più nelle tue stanze, s'egli pe' suoi riguardi
                        volesse introdurlo nelle sue. E ci riusciresti ancor più se facessi sentire
                        l'impudenza di quel miserabile, e la sua insistenza.... e soprattutto
                        imponendo severamente all'anticamera di rimandarlo sempre. I tuoi servitori
                        che son eglino poi se non i tuoi <emph>servitori</emph>? Ma forse io ti
                        consiglio male riguardo a tuo marito; è un tasto ch'io non so toccare.
                        – Ma le donne son fatte a bella posta per certe cose....</p>
               <p>In pubblico e specialmente nel tuo palco non gli rivol gere mai una parola, e
                        rispondigli sempre per monosillabi. S'egli ti si accostasse al fianco,
                        allontanalo fingendo di dover parlare in secreto con Bolognini, o con tal
                        altro, e ricompensalo della stessa moneta se incontrandoti ti accompagnasse.</p>
               <p>Per me non lo vedrò che un'altra sola volta; e gli ricorderò che i nostri
                        patti sono consumati dopo la tua dichiarazione. Per l'avvenire io lo
                        tratterò col mio usato disprezzo e con una profonda taciturnità.</p>
               <p>Credi tu ch'egli voglia persistere a essere cacciato, avvilito? non lo so; ma
                        in questo caso il rimedio della Teresina mi pare eccellente. Qualunque
                        pubblicità dopo questa medicina osasse fare, il torto è sempre dalla parte
                        dell'uomo infame, vigliacco e bastonato. Forse non attenderà a questo punto,
                        e si allontanerà dalla tua casa, tentando forse di seminare scandali; ma tu
                        ne previeni l'effetto dandone sentore al tuo complimentoso; e in quanto al
                        pubblico, credimi, che un <emph>intrigante cacciato</emph> e un
                            <emph>Petracchi</emph> non ottengono molta fede. Mi vergogno di ideare
                        il mezzo feudale di madama Monti, ma mi lusingo che anche la sua impudenza
                        avrà un qualche confine. – Buona notte, mia Antonietta. Il tuo
                        papà ha fatto veramente da papà stasera. Addio. Addio.</p>
            </div2>
            <div2 n="230 (LXXVIII)">
               <head>LXXVIII.</head>
               <opener>
                  <dateline>
                     <date>Mercoledì....</date>
                  </dateline>
               </opener>
               <p>Eccomi sempre con te: sono stato tutt'oggi in casa, e tutti i miei pensieri
                        sono con la mia Antonietta; ho incominciato a studiare più volte, ma mi pare
                        perduto ogni momento che non sia consecrato a te sola, a te, amica del mio
                        cuore. Se tu aspiravi a un uomo che ti amasse dell'amore il più forte e il
                        più sincero che si possa mai dare, vivi sicura che tu l'hai trovato. È
                        vero.... io non ti posso dar tutto, io sono melanconico, perseguitato da chi
                        non mi conosce, e sommamente infelice; sì, infelice perchè possedo un cuore
                        che mi rende la vita tempestosa e dolente, e che mi condurrà al sepolcro per
                        la via delle lagrime.... è vero; non ti posso fare felice, ma io ti do tutto
                        quello che ho; io t'amo, e appunto t'amo estremamente perchè, fuori di te,
                        cosa mi resta di lusinghiero e di dolce in questa misera vita?... Tutto è
                        follia, mia tenera amante, tutto, purtroppo! e quando anche il soave sogno
                        de' nostri amori terminerà, credimi, io calerò il sipario; la gloria, il
                        sapere, l'amicizia, le ricchezze, tutti fantasmi che hanno recitato fino ad
                        ora nella mia commedia, non fanno più per me. Io calerò il sipario, e
                        lascerò che gli uomini si affannino per fuggire i dolori di un'esistenza che
                        non sanno troncare. E s'io non avessi un fratello che devo educare, e una
                        madre.... la più cara, la più tenera, la più benefica delle donne, e forse
                        la più sventurata.... oh quante volte io me ne sarei andato anche prima del
                        sacro momento in cui tu m'hai detto che mi ami! Ma tu m'ami, sì, o mia
                        consolatrice, ed io rispetterò i miei giorni, e li benedirò benchè
                        sventurati, sin che vedrò che ti saranno cari. E poi.... non lo so; mi
                        getterò nelle braccia del mio destino, e quando tu non ti ricorderai forse
                        più del mio nome, io ti amerò sempre, io viverò con le tue lettere, colla
                        tua divina immagine, e con le preziose memorie che tu mi hai dato co' tuoi
                        baci. Io mi ricorderò che il tuo cuore ha palpitato sul mio, che il tuo
                        petto è stato bagnato dal mio pianto, che io ho bevuto le tue lagrime e i
                        tuoi respiri, e questi sacri momenti non fuggiranno mai mai dalla memoria di
                        questo giovine che ora ti è così caro.</p>
               <p>Non so s'io ti recherò questa lettera; non lo credo necessario; forse ti
                        stancherò.... ma io non mi stancherò di scrivere anche se io sapessi che tu
                        ti stancassi di leggere. Nella solitudine in cui vivo, solo, perfettamente
                        solo, qual altro conforto mi resta che di amarti, di amarti immensamente, e
                        di scriverti?</p>
               <p>Non merito i tuoi rimproveri; io vivrò fedele sempre alle mie promesse; e mi
                        pare di sentire un dolce sollievo adempiendole. Vedimi isolato da tutta la
                        società; e ogni dì più sento il bisogno di allontanarmi da ogni vivente. Oh
                        uomini! verrete voi a funestarmi anche nel mio romitorio? vi compiacerete di
                        avvelenarmi anche i pensieri, e di rapirmi dalla memoria della mia unica
                        amante? Se la mia presenza vi offendeva, eccovi contenti. Forse chi sa;
                        anche oggi taluno mi avrà veduto a un banchetto, forse uno di quelli che mi
                        videro <emph>a cavallo sul corso</emph> quand'io stava scrivendoti, o mi
                        seguitarono al <emph>teatro</emph> appunto nell'ora che la mia languente
                        salute mi costringeva a cercare un qualche rifugio nel mio letto. Ma sia
                        così! non mi lagnerei della loro malignità, se non turbasse la tua pace.
                        Fuori di questo caso, io li ho sempre disprezzati.</p>
               <p>Se vi è persona che abbia diritto di lagnarsi de' miei difetti, sei tu sola,
                        mia donna, tu a cui ho recato tanti dispiaceri; tu e la mia povera mamma,
                        che mi ha educato con i suoi beneficj e con le sue angosce causatele dal mio
                        carattere veemente ed impetuoso. — È quasi la mezzanotte; ho
                        scritto sino ad ora a mia sorella e a mia madre, e le mie lettere hanno
                        tutte il colore malinconico e passionato di questa ch'io ti scrivo.... Tu
                        riderai: è vero, io sono così stravagante!... la mia lunga lettera di ier
                        l'altro è così gaia, e questa ha cangiato così d'improvviso di tuono. È vero
                        sì; ma io seguo sempre il mio cuore, che non può mai vivere in pace.Quando
                        la malinconia s'impadronsce di me io m'immagino tutto quello che potrebbe
                        rendermi beato, e ch'è il voto di tutti i mortali.... mi figuro di
                        possederlo, e sento ch'io sarei egualmente e perpetuamente infence. Intanto
                        buona notte; vivi felice, mio cuore. – Non importa se tu non mi
                        hai scritto: oh come devi esserti trovata impacciata! Addio. Temo che il
                        tempo ti vieterà di venire domani; prima di sera era un po' torbido e
                        incominciava a piovere. Addio, addio.</p>
               <space type="stacco-narrativo"/>
               <p>Giovedì.</p>
               <space type="stacco-narrativo"/>
               <p>Il sole è più bello che mai; stasera, sì stasera, io avrò un tuo bacio.</p>
               <space type="stacco-narrativo"/>
               <p>Alle 4.</p>
               <space type="stacco-narrativo"/>
               <p>Vedo purtroppo che io dovrò recarti questa lettera, e che tu o non ci sarai,
                        o non potrai accogliermi. Ho fatto a mezzogiorno una passeggiata solitaria
                        ne' miei favoriti bastioni; e poi una visita alla mamma Somaglia; scriveva,
                        ed io mi posi a leggere sino alle tre. Sono passato da casa tua, e le tue
                        finestre erano chiuse. Oh mie speranze! Si dileguano nel momento che mi
                        avevano promesso di avverarsi. Presso alla Colonna ho incontrato Celentoni
                        ed il fratello di Mad. Ricoulli. Li ho seguiti con l'occhio per vedere se
                        venivano a visitarti; e per vederne l'esito. Ma io son cieco; mi pare che
                        sieno entrati e che non sieno entrati, e che sieno usciti e non sieno
                        usciti. Pazienza! sono tornato, come dice Dante, <emph>con le man vuote al
                            petto</emph>. Non so che farmi. In ogni modo io anderò alle otto e mezzo
                        da Teresina con questa lettera. Ce la lascerò, se non ci sei. Domani a sera
                        io tornerò di certo alle otto e mezzo in punto in punto, come farò anche
                        oggi. Aspetterò un poco: se tu, come si è concertato ieri, verrai, sarà
                        meglio; diversamente picchierò, e saprò tue nuove dalla cameriera. Possibile
                        che anche domani tu m'abbandoni? Mai più ho avuto tanto bisogno di te; per
                        quanto mi ami, io ti scongiuro, o non promettermi, o fa' che le tue promesse
                        non si dileguino mai più. Lunedì! Oggi è giovedì, ed è dubbio se potrò
                        vederti anche domani. No, no; non posso vivere in questa vita d'inferno.
                        Addio, mio amore. Addio.</p>
            </div2>
            <div2 n="231 (LXXIX)">
               <head>LXXIX.</head>
               <opener>
                  <dateline>
                     <date>.... ore 11.</date>
                  </dateline>
               </opener>
               <p>Sono arrivato a casa tutto bagnato: l'altra sera la sorte mi favorì una
                        vettura da nolo; stasera me l'ha negata; forse perchè piove più
                        dirottamente: pazienza! eccomi a casa.</p>
               <p>Ti scrivo prima di coricarmi, e domani ti recherò la mia lettera io stesso.
                        Ho già fatto presentire a tuo marito ch'io ho impegnata la carta alla tua
                        Generalina.</p>
               <p>Ho tante cose da dirti, ch'io non potrei questa notte trovare un momento di
                        pace, se non te ne scrivessi almeno una parte. Leggi attentamente, e non mi
                        lasciare senza risposta. O mia cara ed unica amica! adesso io, benchè fra le
                        tue braccia, sento tutta tutta la mia infelicità. Forse io ti perderò; tuo
                        marito ti condurrà a Lione. Io mi sento bisbigliare intorno questa voce di
                        mal augurio. Ti perderò: solitario ed abbandonato non avrò che la
                        consolazione di piangerti! Ma non ardirò accusarti, se tu, tratta da' tuoi
                        riguardi domestici, e dall'amore per tuo marito, mi lasciassi. No; non
                        uscirà dalle mie labbra la minima querela. Ma puoi tu impedirmi, posso
                        impedirmi io stesso, le lagrime e la disperazione? Tu conosci questo giovine
                        sventurato: un torrente di fuoco mi divora; un'immensa irresistibile
                        sensibilità m'invade la fantasia, la ragione, tutto tutto me stesso: ora....
                        ora che tu m'ami, ed io lo so, e te ne ringrazio lagrimando, e ti adoro come
                        l'unica sorgente della poca esistenza che ancora mi avanza.... pure mi sento
                        spesso il petto così pieno e il dolore tanto impietrato dentro di me, ch'io
                        supplico il cielo o di liberarmi dalla vita, o di gettarmi in una profonda
                        indolenza. Oh s'io ti perdessi, e se la mia anima continua in questo stato,
                        io son certo che morrei di dolore. Ma sia, così! pure.... se sta in te il
                        non seguire tuo marito, se il desiderio di vedere la Francia, o qualunque
                        altra inclinazione, non vincessero gli affetti del tuo cuore, io ti
                        scongiuro, Antonietta, tenta tutto per restare a Milano. La stagione,
                        l'economia domestica, e molto più la tua infelice salute ti mettono quasi in
                        diritto di evitare questo viaggio. E alla parola di <emph>salute</emph>, nè
                        il marito, nè il suocero vorranno forzarti. Tu sei madre e di una figlia che
                        ha bisogno di te, e che per la sua età non puoi condur teco. Tu hai un
                        amore, sì un amore inceppato sino ad ora di riguardi e di ostacoli e che
                        pure resterebbe libero per qualche giorno; e tu hai un amico che ti ama
                        quanto si può amare, che ti ha amato affidatosi alle tue promesse, e a cui
                        la tua lontananza sarebbe mortale. Ahi! che se tu ti staccassi dalle mie
                        braccia, io non ti racquisterei mai più; il tempo, la lontananza, e la
                        fortuna mi rapirebbero forse anche dalla tua memoria.... e tu vivi sicura
                        che mi perderesti, nè ti resterebbe altro conforto che di piangere su le mie
                        ceneri.</p>
               <p>Che se pure il destino ha scritto la mia sciagura, io ti scongiuro per
                        l'amore immenso che mi hai promesso, e di cui mi hai dato tante prove, io ti
                        scongiuro per le mie sventure e per le lagrime che ho sparso per te, non mi
                        abbandonare senza il tuo ritratto. E non c'è nemmeno un'ora da perdere;
                        forse fra dieci giorni tuo marito mi ti dovrà rapire; il tempo stringe; io
                        affretterò Appiani: egli è così gentile di cuore che ci esaudirà.... niuno
                        dei ritratti che hai ti somiglia. Dipende da te sola il darmi questa cara ed
                        unica consolazione. Io avrò una compagnia nel mio dolore; io porterò in
                        qualunque luogo mi strascinasse la sorte, io porterò con me una sacra e
                        preziosa memoria; farò men angosciose le mie notti, e men tetri i miei
                        giorni solitari: que' pochi giorni che io potrò sopravviverti..., ma morendo
                        m'illuderò baciandoti e versando su te tutta la mia anima. Ricordati che tu
                        mi hai promesso il tuo ritratto sino da quel beato giorno in cui i nostri
                        legami si sono per la prima volta consacrati.... da quel giorno tu hai
                        acquistato sopra di me i diritti di una soave riconoscenza e di un eterno
                        amore. E in quali momenti poi tu mi hai riconfermata la tua promessa; e
                        quante volte hai giurato!... Ohimè! sento un po' di conforto, sfogandomi;
                        finalmente le lagrime mi scorrono dagli occhi, e mi pare che il mio petto
                        sia meno gonfio e angustiato. — Quanto mi costi, celeste creatura!
                        oh sì.... se io potessi sostenere la tua perdita, tu sarai l'ultimo e
                        l'eterno mio amore.</p>
               <space type="stacco-narrativo"/>
               <p>..... ore 2.</p>
               <space type="stacco-narrativo"/>
               <p>Ti ho lasciata per venire a letto, e mi sono spogliato sicuro di non chiudere
                        occhio: l'ho indovinata.... e sono più notti! Pare che la mia anima siegua
                        lo stato negro e burrascoso della natura. Sento diluviare...; e sto stupido,
                        con gli occhi spalancati. Mio Dio, Mio Dio, abbi pietà di questo infelice.</p>
               <p>Ho tentato invano di leggere.... oh! mi parrebbe pure di star meno male s'io
                        potessi dormire profondamente un lunghissimo sonno. — Tu devi
                        avere dell'oppio in casa; mi pento di non essermene provveduto. Me ne darai
                        un po' dimani. Addio: buonanotte, anima mia; addio, e mille baci.</p>
               <ps>
                  <p>P. S. — Prosiegui il <title>Werther</title>.... chi sa che
                            nella tua partenza non resti per porgermi il migliore rimedio!</p>
               </ps>
            </div2>
            <div2 n="232 (LXXX)">
               <head>LXXX.</head>
               <opener>
                  <dateline>
                     <date>Ore 6.......</date>
                  </dateline>
               </opener>
               <p>T'includo la lettera per Marco; leggila come puoi; leggila anche al Greco;
                        rimandala con le tue correzioni ch'io le eseguirò religiosamente.</p>
               <p>Ricevi una letterina ch'io ti scrissi stamattina. Rispondimi domani, e
                            <emph>promettimi</emph>; o mia tenera amica! tu non manchi mai alle tue
                            <emph>promesse</emph>. E sono sicuro che tu mi prometterai. Aspetto
                        dunque domani, senza fallo, il tuo vecchietto.</p>
               <p>Grazie de' tuoi capelli! Sai tu? sono più neri de' tuoi, almeno mi paiono
                        nerissimi.... l'ho confrontati; che differenza! Addio, gioia.</p>
            </div2>
            <div2 n="233 (LXXXI)">
               <head>LXXXI.</head>
               <opener>
                  <dateline>
                     <date>….</date>
                  </dateline>
               </opener>
               <p>La tua salute non è molto buona? e non osi dirlo a niuno.... Sì, donna
                        angelica, dillo a me solo, all'amico del tuo cuore, che non ti abbandonerà
                        mai, e che soffrirà sempre con te. Ho sparse molte lagrime per te, mia
                        tenera amica, ma io le benedico, io le ho sparse per te, ed il tuo amore me
                        le compensa. Non meriti dunque ch'io divida con te i tuoi patimenti?</p>
               <p>Iersera subito dopo partito il <emph>Vecchiotto</emph> ho dato mano al tuo
                            <title>Werther</title>. Lo trascrivo quasi religiosamente.</p>
               <p>Devo tornare a dirti che quelle due ciocche de' tuoi capelli a mi sembrano
                        nerissime, e prive affatto della tinta patetica della tua capigliatura. L'ho
                        per altro baciate e ribaciate, e questa notte hanno dormito con me....
                        Quante soavi memorie io ti devo! quando la morte o la fortuna ci avrà
                        disgiunti, come ha tentato di disgiungerci la perfidia degli uomini, io le
                        porterò queste sacre e preziose memorie in tutte le mie peregrinazioni:
                        consolerò i miei giorni sventurati, e le farò seppellire con me. Vivi
                        sicura, Antonietta; niuna donna ha tanto meritato il mio cuore, ma niuna lo
                        ha tanto posseduto, nè lo possederà mai.</p>
               <p>Io ti ho parlato della perfidia degli uomini.... La mia confidente?
                        — povera sciagurata. Ho io molte ragioni da compiangerla più di
                        quelle ch'ella va ostentando. Tenta di uccidere il cuore di un uomo che le
                        ha salvato l'onore, e l'amante. Se a lei fanno pietà le nostre follie, a noi
                        fa pietà la sua anima di volpe. Sta intanto sicura che nè mi darà più i suoi
                        consigli, nè le darò occasione di offrirmene. Il miglior mezzo per avvilirla
                        è l'amarci teneramente. Se tu vuoi io non la vedrò più; darebbe per altro
                        troppo nell'occhio; d'altra parte la mia diffidenza e la mia freddezza
                        punirebbe quella testa dissimulatrice e superba. Ma farò quello che tu
                        vorrai.</p>
               <p>Fra pochi giorni non c'è più teatro. Come faremo noi? Io mi abbandono alla
                        provvidenza, e all'Antonietta. Fra mezz'oretta avrò forse qualche
                            <emph>promessa</emph>; io ne sono quasi sicuro. Oh sabbato!</p>
               <p>Edizione magnifica.... non te ne accorgi? in carta dorata: ed è provvista di
                        mio fratello: peccato che i caratteri non corrispondano.</p>
               <p>Oh ecco il vecchiotto! — Il Padrone di casa? — e senza di
                        lui non ci potremo vedere secretamente? — Stassera inducilo a
                        venire al teatro, ove io ci sarò espressamente. Senza di ciò io mi troverò a
                        bella posta sempre in casa, tranne dalle tre alle quattro, ora del suo
                        pranzo, o fra mezz'ora avrò la mia lettera.</p>
            </div2>
            <div2 n="234 (LXXXII)">
               <head>LXXXII.</head>
               <opener>
                  <dateline>
                     <date>….</date>
                  </dateline>
               </opener>
               <p>Stasera ti recherò la mia lettera io stesso; è necessario che tu la legga con
                        me.</p>
               <p>Ti raccomando di mettere verso le otto uno scaldino con molto fuoco, e il tuo
                        saccone nel gabinetto. C'è a morire di freddo in questa giornata
                        agghiacciata. — Se puoi mandare i tuoi signori al teatro
                        patriottico, meglio. Starò al fuoco con te; e al caso mi nasconderò nel
                        solito luogo che terremo pronto. Addio, mio cuore. Ti parlerò anche del
                        servitore di cui n'ho mezza necessità. — Il saccone e il fuoco
                        mettilo sotto la poltrona.</p>
            </div2>
            <div2 n="235 (LXXXIII)">
               <head>LXXXIII.</head>
               <opener>
                  <salute>Al conte MARCO LUCINI ARESE – Milano.</salute>
               </opener>
               <p>Non so s'io devo credervi rammaricato con me; almeno il vostro contegno me lo
                        fa supporre, e molto più il vostro silenzio col signor Bolognini quand'egli
                        vi ha parlato di me. Se questo è un indizio di disprezzo, il mio naturale
                        impetuoso e inconsiderato, ma onesto e leale non me ne ha reso meritevole, e
                        voi sareste ingiusto verso di me: se è indizio di una certa diffidenza
                        ispiratavi dal mio umore rigido e malinconico, io mi lusingava di averla
                        dileguata con la generosa offerta ch'io vi feci di qualunque sacrificio per
                        provarvi che se la mia indole mi trascina a qualche stravaganza,
                        quest'indole stessa mi consiglia a un nobile pentimento, e ad una generosa
                        ragione. Nè so di avervi offeso se non per aver tratto Petracchi fuori del
                        vostro palco, dove nondimeno io nè l'ho insultato, nè l'ho assalito.
                        Un'antica avversione, una profonda disistima dal mio canto, e più di tutto
                        alcune parole insultanti recentemente da lui dette in mia presenza, mi hanno
                        astretto a proporgli le vie dell'onore. Egli le ricusò, pianse, gridò. Io lo
                        insultai, ed egli si trangugiò e gl'insulti, e le minacce. Non so chi si sia
                        demeritata la vostra amicizia o un giovine magnanimamente irritato, o un
                        vigliacco che soffrendo le ingiurie mostra di non sapere nè scolparsi, nè
                        vendicarsi. Ma lasciamo andare. Avrò avuto torto.... e forse, non la
                        questione in se stessa, ma le mie imprudenze mi fanno avere realmente torto.
                        Il coraggio non deve dare diritti per soperchiare il debole: sebbene il
                        debole dovrebbe rispettare, o per lo meno sfuggire chi sa vendicarsi, e chi
                        gode fama di onestà e di fermezza; ciò che il signor Petracchi non ha saputo
                        mai fare sino da quattr'anni fa, quand'io per non vederlo mi sono
                        allontanato da casa Lamberti. Ma non se ne parli più. Voi avete dimostrato
                        dispiacere, ed eccomi pronto a donare a voi ogni mio risentimento.
                        Credetemi; il signor Petracchi non continuerebbe ad insultarmi tacitamente
                        come fa, se un sommo rispetto per la vostra famiglia e per voi....
                        — io dico per voi, poichè vedo che ci avete preso sommo
                        interesse.... — non mi avesse rattenuto. E davvero che ci vogliono
                        molti riguardi e molta altezza di animo per risparmiare un nemico che ha la
                        faccia impudente, il cuore codardo, ed il braccio tremante. Voi mi direte,
                        io non sono stato offeso da voi, nè ho motivi di sdegnarmi. No, Aresi, io
                        non avea mai ideato nè di offendervi, nè di amareggiarvi: ma voi vi siete
                        mostrato interessato per il signor Petracchi, siete adato più volte da lui,
                        almeno egli se ne vanta, e gli avete protestato il vostro dolore per le
                        scene occorse. Nel tempo stesso io mi sono veduto trattato da voi con una
                        grande freddezza, più amara, per un uomo ingenuo, dello stesso sdegno; non
                        avete risposto nè alle mie offerte nè a quelle del nostro amico, e, ignaro
                        affatto della questione, avete dato torto, almeno apparentemente, a chi e
                        ne' suoi falli e ne' suoi pentimenti non si scostò mai dall'onore. Ed io me
                        ne sono avveduto; e con la delicatezza conveniente al mio carattere e
                        all'istituto della mia vita ho abbandonato e la vostra casa, e il palco di
                        vostra moglie. So che voi potete rispondermi di essere legato con Petracchi
                        dalla gratitudine.... io rispetto questo sentimento, e vi do io stesso i
                        mezzi perchè glielo possiate mostrare: ma soffrite ch'io vi ricordi che
                        siete legato con me dalle convenienze dell'onore, e dalle mie offerte di
                        riparare a' vostri dispiaceri con ogni mio sacrificio. Imponetelo, ve ne
                        scongiuro; vi obbedirò in tutto; manterrò tutte le mie parole; e non oserò
                        querelarmene. S'io mi sono involontariamente demeritata la vostra amicizia,
                        io vi prego di disdirmela apertamente: state certo; non merito di esser
                        trattato nè con disprezzo nè con diffidenza: non posso vivere nel dubbio
                        mortale di avere perduta la vostra stima. Io vi reputo uomo del più dilicato
                        onore, ed io vi stimo altamente; e son certo che se voi cesserete di amarmi,
                        continuerete nondimeno a stimarmi.</p>
            </div2>
            <div2 n="236 (LXXXIV)">
               <head>LXXXIV.</head>
               <opener>
                  <dateline>
                     <date>Giovedì......</date>
                  </dateline>
               </opener>
               <p>Sabbato, se parte tuo marito sarò al solito caffè dalle dodici sino alle una.
                        Mandami la Teresina, e dille che venga per la porta vicina alla porta
                        grande; io starò aspettandola; appunto nel luogo dove abbiamo una mattina
                        presa la cioccolata. Combineremo del modo di venire da te la sera dopo il
                        teatro. Scrivimi anche tu perch'io possa esserne più sicuro. Se sabbato tuo
                        marito non sarà partito fammelo sapere per mezzo del vecchietto prima di
                        mezzogiorno. Ricordati; il caffè rimpetto alla Colonna; per la porta
                        inosservata; dalle dodici alle una. Addio mio cuore.</p>
               <p>Non vedo ancora risposta alla mia lettera ch'io ti feci recapitare ier sera
                        per mezzo del Greco. Sai le ore in cui sono in casa, e quelle poche ch'io
                        uscirò sai dove si può trovarmi. — O Antonietta! Dopo domenica
                        mattina!.... Lunedì, martedì, mercoledì, giovedì.... e chi sa sino a quando
                        ci sarà concesso di darci un'altro bacio! Ci sono contese perfino le
                        occhiate.... sai tu ch'io non la sento assai bene questa briga diplomatica?
                        Addio, addio.</p>
            </div2>
            <div2 n="237 (LXXXV)">
               <head>LXXXV.</head>
               <opener>
                  <dateline>
                     <date>Venerdì, a sera....</date>
                  </dateline>
               </opener>
               <p>Mia dolce amica — La lettera per tuo marito è partita alle undici;
                        egli deve essere uscito prima del mezzogiorno. Il mio messo ini disse di
                        averla consegnata all'anticamera a un <emph>servitor grande</emph>. Per
                        nostra disgrazia non l'avrà ricevuta che all'ora del pranzo.</p>
               <p>Come ti scrissi non mi sono mosso di casa neppure per un minuto. Lo feci
                        sapere anche a tuo marito in un <emph>poscritto</emph>, pregandolo di non
                        lasciare Milano senza rispondermi. Ma non ho ancora veduto nè lui, nè sue
                        risposte; tanto più ch'io gli feci credere che la mia salute e la trista
                        giornata mi avrebbero impedito forse di vederlo a teatro. Intanto sono le
                        sette e mezzo, ed io comincio a disperare. — Veramente sono in
                        dubbio se devo venire a teatro; sto male, ma non importa.... ma, a dirla
                        schietta, sarei intricato se lo vedessi, e ch'egli non mi venisse
                        incontro.... e forse forse mi sfuggirebbe, nè si sente troppa volontà di
                        rispondermi.... — Insomma per quanto io studi non so leggere nel
                        libro di tuo marito, che è un eccellente uomo, ma che pure mi dà da pensare.
                        Non ho saputo mai conoscerlo, non lo conosco, e non lo conoscerò mai.
                        — Intanto? Sarà quel che sarà; verrò a teatro, perchè non posso
                        vivere in tanta angustia. E poi? non si saprà nulla, — ma spero
                        che dimani mi farai sapere quale effetto abbia prodotto la mia lettera, alla
                        quale non ho cangiato sillaba.</p>
               <space type="stacco-narrativo"/>
               <p>ore 11.</p>
               <space type="stacco-narrativo"/>
               <p>Ben pensata! dopo due ore di dubbi, verso le dieci sono andato a teatro; son
                        tornato a casa intirizzito, e senza alcun frutto. — Ti aveva per
                        altro promesso di andarci. Buonanotte. Non veggo risposta.... possibile! che
                        la lepre sia diventata con me leone, e che l'uomo il più cerimonioso siasi
                        cangiato in incivile? Non posso crederlo; io non merito villanie; e tuo
                        marito è incapace di farne. Addio, mio cuore.</p>
               <space type="stacco-narrativo"/>
               <p>Sabbato mattina.</p>
               <space type="stacco-narrativo"/>
               <p>Verso le otto e mezzo mi vidi nella stanza Ambrogio con la lettera che ti
                        inchiudo. Leggila, e forse con le ultime parole del marito, potrai
                        commentarla meglio di me. Per me, lo torno a dire, non lo conoscerei se
                        vivessi cent'anni. Mi pare ch'ei m'abbia dell' <emph>Alberto</emph> nel
                            <title>Werther</title>, e dell' <emph>Odoardo</emph>
                        nell'<title>Ortis</title>. A volere essere puntiglioso e dilicato non dovrei
                        più appressarmi a casa Aresi. Ma d'altra parte io t'amo, Antonietta, e tu
                        sei degna di qualunque sacrifizio. E v'è anche a riflettere che la risposta
                        è fredda fredda come chi la scrisse, ed io avrei torto esigendo negli altri
                        la mia espansione di cuore. Fa' insomma quelle riflessioni che tu vuoi,
                        imponimi qualunque legge, ed io non ti disubbidirò mai. Se ti pare, fa'
                        vedere la risposta di Marco anche al Greco; egli forse lo conosce meglio, e
                        potrebbe consigliarci; tanto più ch'ei merita la intera confidenza di un
                        affare ov'ei s'è mischiato per nostro amore. Domani sarò prima delle undici
                        al caffè giù del ponte, anche se il tempo peggiorasse. Stasera anderò al
                        teatro sperando di avere una tua occhiata, ma nel desiderio di non
                        vederti.... non saprei frenarmi, e verrei forse nel tuo palco.... non ti
                        sdegnare: farò quello che m'indicherai.</p>
               <p>Ma tutto tutto posso soffrire fuorchè il dovere di starti lontano quando sei
                        ammalata: oh anima mia! tu soffrirai ed io non verrò a soccorrerti, e a
                        consolarti e dividere i tuoi dolori? No, Antonietta: io veglierò tutta la
                        notte al tuo capezzale, e forse ti renderò meno aspri i tuoi mali.
                        — Addio addio. — Amami, mio angelo, addio.</p>
            </div2>
            <div2 n="238 (LXXXVI)">
               <head>LXXXVI.</head>
               <opener>
                  <dateline>
                     <date>….</date>
                  </dateline>
               </opener>
               <p>Sì, mia tenera amica, io lo confesso; sono l'uomo più debole del mondo; ma
                        non posso resistere al pensiero che tu sia inferma per me: io sento tutta
                        tutta la mia sventura; e non ho niun soccorso negli uomini, niuna
                        consolazione in me stesso. Omai non so che ricorrere al Cielo, e pregarlo
                        con le mie lagrime, e cercare qualche conforto fuori di questo mondo dove
                        tutto ci perseguita o ci abbandona. Credimi, mia Antonietta, se il mio
                        pianto, se le mie preghiere, se i miei rimorsi, se il dolore profondo che è
                        fatto carnefice ormai di questo mio povero cuore, fossero rimedi i bastanti
                        per te; tu saresti risanata, ed io ringrazierei i miei tormenti. E intanto?
                        nella mia estrema afflizione sa il Cielo in che pericoli tu sei! nè io posso
                        soccorrerti, nè giovarti con le mie lagrime, nè accogliere nel mio petto i
                        tuoi secreti, nè dividere i tuoi dolori. Io non so frattanto nè se parti, nè
                        dove sei, nè in quale stato io ti lascio. Sono più ore che ti ho mandato
                        un'altra lettera; aspettava il signor Alemanni, per sapere le tue
                        risoluzioni, ma tutti mi hanno abbandonato. Ma se questo fosse un rimedio
                        per te, non oserei querelarmene, e benedirei tutti i mortali, anche se tutti
                        mi odiassero. Addio, addio. Io credeva di sfogarmi scrivendoti, ma sento
                        sempre più ch'io vivo per soffrire, e per morire sotto il peso delle mie
                        angosce. Oh sì! se la mia morte ti restituisce la tua pace e la tua salute,
                        io prego con tutto l'ardore della mia anima il Cielo a troncare finalmente
                        questa misera vita. — Addio. Addio. — Oimè!
                        mezzogiorno.... e l'Alemanni?... nemmeno ieri. — Finalmente è
                        venuto.</p>
            </div2>
            <div2 n="239 (LXXXVII)">
               <head>LXXXVII.</head>
               <opener>
                  <dateline>
                     <date>Mercoledì, all'alba.</date>
                  </dateline>
               </opener>
               <p>Tu partirai dunque dentr'oggi? almeno, mia Antonietta, non mi abbandonare per
                        lungo tempo, ricordati delle tue promesse: oh se io potessi dormire sino a
                        lunedì; sai tu? da quando ti ho lasciata sino a questo momento ho fatto la
                        più curiosa vita del mondo. He preso la cioccolata alle una, e sono andato a
                        letto dove ho delirato soavemente fra la veglia e il sonno; alle otto mi
                        sono incominciato ad addormentare davvero; ma mi hanno svegliato perchè
                        hanno voluto per forza ch'io pranzassi; ed han fatto benissimo; io ho
                        pranzato della più buona voglia che mai; senza vestirmi per altro: e poi ho
                        proseguito a dormire un lungo sonno sino alle sei di stamattina. Non dirai
                        così ch'io vo facendo il civettone: seppure tu non sei gelosa anche di
                        madonna Morte e di madonna Poltroneria sorelle del Sonno. Devo dirti in
                        confessione qualche scappata del fratellino perchè tu lo sgridi: vuol
                        troppo; ed io non ho tanto da mantenerlo con tanta prodigalità. Da quando tu
                        non lo vedi l'ho accarezzato e l'ho maltrattato, ed ha pianto quattro volte,
                        non so se per voluttà o per rabbia. Dio sa che diavolo mi farà fare sino a
                        che tu possa dargli qualche lezioncella. Addio, addio.</p>
               <p>Sta' sempre ferma con quei del <emph>bello</emph> e del <emph>brutto
                        mondo</emph> nel dire che non ci vediamo più? Tutti lo suppongono. Monti n'è
                        sicuro, e la mogliera trionfa. E noi? ci amiamo più ardentemente che mai.</p>
               <p>Cadono a proposito i miei piani.</p>
               <p>Primo: all'ora indicata verrò alla porta della scuderia: il vecchietto o la
                        Teresina mi aprirà, entrerò per le stanze delle donne nel gabinetto di tuo
                        marito. All'alba uscirò nello stesso modo.</p>
               <p>Secondo: verrò all'ora indicata dalla porta solita. A quell'ora stessa tu
                        manderai da tua suocera con qualche pretesto il servitore: io starò
                        nascosto, e quando lo vedrò uscire entrerò, e traversando l'anticamera mi
                        caccerò nel gabinetto di tuo marito.</p>
               <p>Terzo: alle sei manderai in qualche luogo le donne; io entrerò per la solita
                        porta, verrò dalla parte delle donne, tu mi aspetterai alla porta, e mi
                        chiuderai nel gabinetto. — Oltre questi tre vi è il tuo già
                        praticato. Scegli qualunque più ti piace; inventane uno di nuovo; io sono
                        pronto a tutto.</p>
               <space type="stacco-narrativo"/>
               <p>Alle 9....</p>
               <space type="stacco-narrativo"/>
               <p>Tu mi hai promesso per stamattina una tua lettera: avrò forse anche i tuoi
                        capelli. Allo stesso messo, se mi dirà che non sei ancora partita,
                        consegnerò con questa lettera una ciocca de' miei capelli, che mi son fatto
                        tagliare ieri, prima di andare a letto.</p>
               <p>Per il tuo ritorno io terrò pronto il pittore.... prima di tutto tasterò
                        Appiani: — l'unica volta ch'io m'abbasserei a prevalermi della
                        generosità d'un uomo. Vedremo.</p>
               <p>La contessina Aresi tornerà dalla campagna, e niuno potrà venire a dirle di
                        aver veduto il suo Ugo Foscolo, di cui sere addietro si diceva ch'egli ha la
                        faccia di leone e l'anima da tigre. Grazie. — Seppure non verrà a
                        darle nuove di me chi mi ha veduto domenica a cavallo sul Corso.</p>
               <p>Son le 10, e non vedo il vecchiotto. Mi darei al diavolo se dovesse venire
                        quand'io fossi fuori di casa. Devo uscire per visitare uno de' duellanti, e
                        per sapere l'evento di quel tristissimo affare. Addio, anima mia.</p>
            </div2>
            <div2 n="240 (LXXXVIII)">
               <head>LXXXVIII.</head>
               <opener>
                  <dateline>
                     <date>Giovedì mattina....</date>
                  </dateline>
               </opener>
               <p>Che lunghi sonni, mia dolce Antonietta! Mi corico alle undici e dormo
                        pacificamente sino alle sette e talvolta sino alle otto della mattina. Ma se
                        tu non vieni, io temo di tornare alle mie solite veglie, e le notti mi
                        diventeranno lunghe, fredde, angosciose. O anima mia! come tu vieni ogni
                        notte, bella bella, con tutte le tue grazie, co' tuoi baci odorosi, a
                        consolare i miei sogni. Grazie, celeste creatura. Sai tu ch'io ho dovuto
                        fare un lunghissimo dialogo col fratellino, e se te lo trascrivessi ti
                        scompisceresti dalle risa. Uh! non è mai contento.... Gli ho un bel dire che
                        la vita fugge, e che conviene economizzare le forze. Sai tu la sua perpetua
                        risposta? <emph>Vive più chi più sente</emph>. Ed egli con la sua insistenza
                        abbatte la mia filosofia. Sia pure. Ma sino a lunedì sera avrà bel fare e
                        bel dire, io non voglio nè ascoltarlo nè rispondergli: perch'egli è più
                        astuto di me; mi strapazza tanto, e mi fa tante carezze, ch'io sono sforzato
                        a carezzarlo o a maltrattarlo, ed egli si mette a piangere di voluttà e
                        ottiene il suo intento; onde il miglior partito è con dargli retta; addio
                        addio, mio bene.</p>
               <space type="stacco-narrativo"/>
               <p>Ore 4....</p>
               <space type="stacco-narrativo"/>
               <p>Signorina; sa ella che disse il satrapo Petiet? «Il congresso di
                        Lione sarà spicciato in tre giorni, e per il primo di gennaio le nomine
                        saronno fatte e la costituzione attivata». — Tu puoi
                        immaginarti ch'io non ho udito l'oracolo con le mie proprie orecchie; ma mi
                        fu riferito, e queste parole mi furono più terribili della voce
                        dell'Onnipotente. Oimè! prendiamo tempo, altrimenti.... poveri noi! che
                        giorni amari che ci si vanno preparando; e noi.... Sciocchi! perdiamo anche
                        questi pochi che il cielo ci ha conceduto.</p>
               <space type="stacco-narrativo"/>
               <p>Venerdì alle 10.</p>
               <space type="stacco-narrativo"/>
               <p>Sarebbe veramente oggi il giorno d'inviarti mie lettere: no davvero; tu mel
                        comandi, ed io per questa volta voglio disubbidirti. Qual utile potremo noi
                        trovare da questa imprudenza? e poi paragonato al danno che ne potrebbe
                        derivare! Sono anzi pentito di aver mandato alla Teresina un fagottino, e
                        voglio scriverle che sospenda d'inviartelo. Oh! mi viene proprio l'estro di
                        dirmi ch'io t'amo.... t'amo, e t'amerò eternamente.</p>
               <space type="stacco-narrativo"/>
               <p>Verso l'ora del desinare....</p>
               <space type="stacco-narrativo"/>
               <p>Sgridami, ma il tempo vola, e se si sta ancora pochi giorni, il tuo ritratto
                        sarà un sogno per me. Sono tornato in questo punto dalla casa del pittore
                        Gigola; non l'ho trovato. Ci tornerò domattina, se continuerà bel tempo.
                        Lunedì combineremo come e dove ti farai dipingere. No; non è possibile; s'io
                        aspetto ancora una settimana, io perderò questa soave speranza.</p>
               <p>Ho fatto visita alla mamma e al pappà del piccolo levriero ch'io ti promisi.
                        Non è ancora nato, ma va a giorni. Fra tre settimane tu avrai il più amabile
                        cagnuolo che sia mai nato.... eppure ha ancora da nascere.</p>
               <p>E il signor Titolato? io ho paura ch'ei voglia ritornare a momenti, e che per
                        lunedì debba essere bello e alloggiato da te. Per carità fa presto.... non
                        ostante se anche venisse io ti tengo impegnata per lunedì a sera. Useremo
                        per lui tutti i riguardi che gli si convengono.... che indiscrezione! siam
                        pure <emph>educati</emph>; e perchè non potremo vederci e parlarci e
                        abbracciarci e:... senza intricarci con quel signore dabbene? Venga o non
                        venga, lunedì io ci sarò; basta che tu non t'innamori della campagna....
                        oibò! tu non suoli mancare alle tue promesse. O mia Antonietta. Il tempo
                        fugge. Ogni bacio è il preludio di quella eterna separazione che forse ci
                        aspetta.</p>
               <space type="stacco-narrativo"/>
               <p>Sabbato mattina....</p>
               <space type="stacco-narrativo"/>
               <p>Poveri noi! quel bricconcello l'ha voluta vincere, ha fatto a suo modo; ed io
                        ho avuto un bel contrastargli!... gli voglio congiare il nome di fratellino,
                        non lo merita più; e poi di una <gap desc="parola illeggibile                             nell'autografo" resp="ed"/> così discreta! la più savia ragazzetta che
                        esista. O immaginazione! lasciamo andare; perch'io incomincerei quasi quasi
                        a predicare la morale.</p>
               <p>Intanto ti voglio narrare la mia vita di questi giorni. Ho studiato, sa il
                        Cielo come, sino alle una, e poi ho fatto una passeggiata lunga lunga,
                        incominciando dai bastioni di san Celso e girando tutta la città. Mercoledì
                        per altro ho passeggiato meno, perchè ho dovuto vedere Monti. Ma giovedì e
                        venerdì ho corso sino alle cinque. Ieri mattina ho incontrato traversando il
                        bastione del Corso mad. Marini. Eh! che occhiate....·se io avessi più buon
                        umore e più tristo cuore, vorrei un po' vedere se lo fa o per burlarsi di
                        me, o per vendicarsi di te, o per capriccio o per rabbia. Ma lasciamola
                        andare, povera donna. La sarebbe la grande pazzia il volere tutto il mondo
                        come noi. A quanti forse (non tu celeste creatura) ma io, pur troppo, riesco
                        antipatico! eppure mi soffrono. Suonano intanto le 11. — Per oggi,
                        addio. La carta me lo dice da sè. — Per Bacco, vedi il vecchietto!
                        Bravo!... eccomi a dar mano a un altro foglio.</p>
               <p>Belline quelle tue letterucce; e mi sei divenuta una filosofessa in fisica e
                        in morale. Povero Greco; eppure l'ho conosciuto meglio di te; sino da' primi
                        momenti del nostro amore mi è sembrato più conveniente a noi.... sì non ti
                        sdegnare; assai più di que' tuoi barbassori ch'entrano negli affari per
                        darsi importanza, e che li abbandonano imbrogliati per non darsi impaccio.
                        Insomma ecco tutto l'universo contento.... e contento anche il meschinetto
                        Ugo. Non aveva egli torto quando ti predicava il mistero: ma fra due amanti
                        elle son favole.... il mistero si è dileguato e i nostri guai sono
                        incominciati per la nostra imprudenza, e la prudenza avvenire credo che sarà
                        fuor di tempo; i nostri guai non finiranno così presto. Ma non disperiamo
                        della provvidenza, e godiamo più che si può. La Somaglia, la Monti, Pompeo
                        Castiglione, e quel francese del fiascheto di rose mi hanno domandato s'io
                        ti vedeva più; ho detto fermamente di no, e ho fatto credere che tutto era
                        finito; e non ci ho avuto pena a persuaderli, e la <emph>Giorgiana</emph>
                        trionfava. Odimi; non mi fare qualche scappata: di' pure che non ci vediamo
                        più: io sono pazzo de' tuoi secretissimi baci, e voglio provarti che non ti
                        ho amato mai nè per interesse nè per ambizione. — Continuerò
                        intanto a narrarti la mia storia di questi pochi giorni. Da quando tu non mi
                        vedi non ho più veduto il teatro; una sola volta alla sfuggita il corso, e
                        una sera ho dovuto andare da Monti, un'altra dalla mamma Somaglia, ma mi
                        sono rintanato alle otto. Tutte le altre sere non mi sono mosso di casa. Sto
                        ora con Virgilio, ora con qualche satira di Giovenale, ed ora con la Sacra
                        Scrittura…. in fondo non fo nulla, e iersera ho incominciato a leggere le
                        novelle di un antico toscano che tu doneresti più del Don Chisciotte. E
                        intanto tu non vieni? Bada, se lunedì mattina non ho il tuo piano, io do
                        l'anima al diavolo.</p>
               <space type="stacco-narrativo"/>
               <p>Domenica....</p>
               <space type="stacco-narrativo"/>
               <p>Ho ricevuto con le tue lettere un biglietto della Teresina.... da morire dal
                        ridere. Ho capito tutto, ma non ho capito cosa abbia fatto, o cosa voglia
                        fare del fagottino.... il resto che non importa l'ho saputo indovinare. Te
                        lo porterò lunedì a sera.</p>
               <space type="stacco-narrativo"/>
               <p>Confessa che questa è la peggiore lettera ch'io m'abbia mai scritto: pare la
                        leggenda di qualche santo.... Diavolo, diavolo, piove. Mio cuore, se tu non
                        sei a Milano chi sa quanti giorni questo tempaccio mi t'incatenerà in
                        campagna. Ricordati l'oracolo di Petiet: a' primi di gennaio! È notte quasi;
                        sono stato a letto sino alle due.... e il fratellino s'è portato bene
                        sperando su le promesse di lunedì a sera. Addio, addio.</p>
               <space type="stacco-narrativo"/>
               <p>Oh non voleva <gap desc="spazio bianco" resp="aut"/> questa cioccolata.... ma
                        non posso ingozzare una voce di corvo che mi ha gracchiato all'orecchio....
                        No, no. Non voglio amareggiarti. — Antonietta, il tuo infelice
                        amico non merita di essere nè tradito nè avvilito. Addio. Addio —
                        a domani.</p>
               <space type="stacco-narrativo"/>
               <p>Lunedì....</p>
               <space type="stacco-narrativo"/>
               <p>Mi sono destato dopo un sogno lungo e soave. — Io gridava....
                            <emph>O Antonietta, un tuo bacio</emph>!</p>
               <space type="stacco-narrativo"/>
               <p>Sono le una e non viene il tuo messo; ohimè! dove sarai? la giornata è
                        riuscita bellissima. Non sei tu ancora in città? Io vado a godere un po' di
                        questo sole che tu ami tanto. Se tu mi scrivi ed io non fossi in casa, tieni
                        per certo ch'io tornerò prima di sera, e che eseguirò letteralmente tutti i
                        tuoi ordini.</p>
            </div2>
            <div2 n="241 (LXXXIX)">
               <head>LXXXIX.</head>
               <opener>
                  <dateline>
                     <date>….</date>
                  </dateline>
               </opener>
               <p>Ti ringrazio, mia soave amica, delle tue lettere; ne aveva propriamente
                        bisogno. — Il medico ti dirà che ho passato una tristissima notte;
                        ma, credimi, il mio cuore e la mia fantasia devono averci contribuito più
                        del mio male, che poi non è che uno di quegli infiniti mali che vengono ad
                        avvertire i mortali della loro debolezza e del viaggio che devono fare.
                        — Ti sono grato dei panni-lini, di cui n'aveva bisogno: e mi farai
                        estremo piacere se mi farai avere tre lenzuola un po' grossette, perchè
                        facendo i bagni non saprei come asciugarmi; tanto più che ce ne vuole uno
                        nel secchione ch'io credo non molto polito.</p>
               <p>Addio, mia vita. Pur troppo devo uscire, e darei un mese di vita per
                        potermene stare a casa queste poche ore della mattina. Ma! non siamo mai
                        padroni di noi. Mi conforta almeno che passerò due ore col pittore, e che tu
                        avrai prestissimo il mio ritratto. Tu fa' quello che vuole Appiani; anzi
                        sollecita.</p>
               <p>Le lenzuola le darai a me stasera: non le mandare.</p>
            </div2>
            <div2 n="242 (XC)">
               <head>XC.</head>
               <p>Mio fratello è morto: le sue fiere vicende, la sua anima generosa, un dolore
                        profondo, lo stancarono della vita. Egli morì fra le braccia della sua
                        povera Madre che è caduta malata, e che non ha nè coraggio nè forza di
                        scrivermi.</p>
               <p>Addio addio. — Temo che fra pochi giorni non le resterà di tre
                        figli che questo giovinetto infelice che piange con me la nostra sciagurata
                        famiglia.</p>
               <closer>
                  <signed>Il tuo Foscolo.</signed>
               </closer>
               <ps>
                  <p>Poichè tu vuoi ch'io non ti veda; sarai ubbidita. Non farei che
                            rattristarti con le infinite mie lagrime, e col mio dolore che presto
                            sarà seppellito con questo corpo stanco e infelice. L'unica prova di
                            amicizia che tu puoi darmi si è di farmi sapere lo stato della tua
                            salute; ti vedrò quando tu mi indicherai come e dove.</p>
               </ps>
            </div2>
            <div2 n="243 (XCI)">
               <head>XCI.</head>
               <opener>
                  <dateline>
                     <date>Lunedì, a sera....</date>
                  </dateline>
               </opener>
               <p>Questa prosaccia mi sta addosso come uno spietato e diffidente creditore.
                        Appena uscito di casa Corneo sono tornato al mio focolare dove ho lavorato,
                        fantasticato, scritto, e predicato sino a questo momento. Sono le sette:
                        ecco caricato il mio oriuolo, e visitato il mio fratellino a cui do a bere
                        con la speranza con cui si dà l'avena ai cavalli della lizza. A momenti
                        verrà quel Diogene di Monaco col mio Giulietto che ti chiede per doman
                        l'altro i biglietti; mercoledì sera cioè; quando tutti saranno a divertirsi,
                        e noi a parlare dei nostri amori. — Oh! Dio mel perdoni; ma
                        guardarti senza poterti dare un bacio, è un martirio che basta per
                        acquistare il paradiso. Eppure questa mattina io non poteva dirti nemmeno
                        ch'io ti vedeva più bella che mai, e quel ti amo che tu, bricconcella,
                        sapevi dirmi con tante amabili impertinenze.... Ma credo che pensando alla
                        prosaccia io sia divenuto mezzo sciocco; e se non la finisce io diverrò muto
                        e sordo: non vedo l'ora di poterla mandare al diavolo.</p>
               <p>Addio, mia soave, mia tenera, mia unica amica; e ti direi mia eterna amica,
                        se potessi fidarmi della tua povera fantasia, poichè del tuo cuore sono
                        sicuro, me lo sono meritato e ti compenso col mio.</p>
               <p>Parla per me a quel povero pittore; io verrò da te dopo le undici di
                        domattina se non mi risponderai nulla; se poi tu avessi cangiato parere,
                        scrivimi quando e come; ma entro domani io voglio vederti, mio cuore. Addio.
                        Addio. Ecco il pranzetto.</p>
            </div2>
            <div2 n="244 (XCII)">
               <head>XCII.</head>
               <opener>
                  <dateline>
                     <date>….</date>
                  </dateline>
               </opener>
               <p>Eccoti i guanti appunto dello stesso colore de' miei. Questo solo paio ho
                        trovato fra quelli che ho, che ti possa andar bene. Eccoti perchè sono di
                        pelle più fina, e cuciti più leggermente: nè so se ti piaceranno: ma io
                        credo che sì; perchè il colore è quello che ti ha innamorato. Sono le
                        quattro e un quarto. Ancora due ore forse. Ho pranzato con un'ansietà; come
                        un ladro inseguito. Eppure converrà pure che io abbia pazienza. Piove.... or
                        via farò qualche cosa; scriverò le lettere commendatizie per quell'aiutante
                        pieno di allegre pazzie. Felice lui! Addio, addio.</p>
            </div2>
            <div2 n="245 (XCIII)">
               <head>XCIII.</head>
               <opener>
                  <dateline>
                     <date>….</date>
                  </dateline>
               </opener>
               <p>Non so se questa notte ho dormito, o vegliato; ma ho avuto sempre davanti
                        quella tristarella di marchesana Fagnani che mi ha fatto avere il più mal
                        sonno del mondo. Il mondo e il cielo se l'abbiano in gloria, ma io vorrei
                        piuttosto vedere la <emph>morte</emph> in carne ed ossa come la dipinge
                        l'Apocalisse, anzi che rivedere per un altro minuto quella madrematrigna.</p>
               <p>Benedetto il thè che mi ha fatto un po' lieto; e benedetta le mille volte la
                        mia dolce amica.</p>
               <p>Oggi non esco, se non per pranzare, e poi ritornerò subito a casa. Domani
                        alle undici sarò da te, e conviene ch'io compensi le ore che domani non
                        potrò dare alla farsaccia. Addio, addio. — Saluta Bolognini, e un
                        paio di baci alla Ghittina.</p>
            </div2>
            <div2 n="246 (XCIV)">
               <head>XCIV.</head>
               <opener>
                  <dateline>
                     <date>….</date>
                  </dateline>
               </opener>
               <p>Eccoti la tua porzione d'un regaluccio che mi sono trovato in casa. L'ho
                        diviso in tre parti uguali; una al mio Giulietto, una all'Antonietta, e una
                        a me. Serbale per domani a sera; te ne farai dare un pochine: bada
                            <emph>pochine</emph>; perchè il signor Mauri non ti sgridi, e per
                        punirmi non mi mandi a' <emph>pazzarelli</emph>.</p>
               <p>Addio intanto: — a proposito; ti mando per la Ghittina la metà del
                        mio desere, consistente in un arancio. — Dopo che ti ho lasciata
                        sono andato a recare i miei biglietti al signor Orozsco, a madama Lamberti,
                        al signore ed alla signora Villata, ed a madama Jaquet: ho preso poi un
                        tristissimo fiacre, mi sono fatto condurre al corso dove ho fatto un giro
                        senza ferraiuolo. — Ora vedimi a casa dicervellandomi con la
                        prosaccia, e desiderando forse più di te le otto di domani a sera.
                        Buonanotte, mie viscere. Domani l'altro mattina ti presenterò Monaco e la
                        sua berretta.</p>
               <closer>
                  <signed>Il tuo tutto.</signed>
               </closer>
            </div2>
            <div2 n="247 (XCV)">
               <head>XCV.</head>
               <opener>
                  <dateline>
                     <date>Sabbato....</date>
                  </dateline>
               </opener>
               <p>Mia Antonietta. — Non lo so; ma io tremo non vedendo tue lettere:
                        ti ho lasciata sì male ier sera! mi avevi pure promesso di farmi sapere
                        qualcosa. Son quasi le undici. A momenti uscirò; lascerò intanto la mia
                        lettera in casa se mai il tuo servo venisse. Dalle quattro sino a domani
                        tardi non esco di casa; ti serva di regola se vuoi scrivermi; anzi te ne
                        scongiuro, scrivimi come stai.</p>
               <p>La tua cenetta non mi ha fatto verun male. Ho per altro dormito pochissimo;
                        ma ho vegliato volentieri: gran parte della notte ho letto co' miei occhiali
                        verdi <emph>il signor Demostene</emph>, e stamattina alle sette io era
                        alzato chiaccherando sino ad ora al camino con la mia.... Addio. Addio, mio
                        cuore.</p>
            </div2>
            <div2 n="248 (XCVI)">
               <head>XCVI.</head>
               <opener>
                  <dateline>
                     <date>Ore 10.... Martedì a sera,</date>
                  </dateline>
               </opener>
               <p>Sono passato accidentalmente per casa Delac e non ho potuto frenare le
                        lagrime.</p>
               <p>Scrivimi se domani sera anderai al teatrino e precisamente in che palco e a
                        che ora; seppure non hai cangiato parere. La mattina tutta del martedì, e la
                        sera del mercoledì erano consacrate interamente al tuo amico, ma il povero
                        Foscolo è destinato a vedersi svanire tutto davanti: pazienza! non mi lagno
                        di te; ma della mia dolorosa fortuna.</p>
               <p>Vado a letto; i miei dolori non vanno nè innanzi, nè indietro, e il mio
                        sventurato fratellino è tormentato molto più di prima: non so perchè; non ho
                        voluto sospendere il rimedio senza il parere del signore Alemanni. Spero che
                        tu stia bene. Oggi ti ho lasciato in buonissimo stato. Il Cielo ti renda,
                        mia cara, più felice di me: per me anzi sento ormai tutta tutta la mia
                        sventura; e credo inutili i rimedi e le speranze. Mi vien detto intanto che
                        tu dici di soffrirmi <emph>perchè hai compassione di me</emph>; io ho
                        cangiato discorso; ma nel mio cuore non ho potuto ringraziarli. Buona
                    notte.</p>
            </div2>
            <div2 n="249 (XCVII)">
               <head>XCVII.</head>
               <p>Aspetto la risposta del tuo pittore, con l'ansietà che il Greco aspetta
                        l'evento del Congresso di Lione. Il mio ritratto sarà compiuto fra otto
                        giorni al più tardi. Di'? mi vuoi tu vestito come mi hai veduto la prima
                        volta al teatro, o con la mia pelliccia e senza fazzoletto al collo, o
                        piuttosto in tabarro?... ma ve ne sono tanti di questi miei ritratti
                        inferraiuolati che tu meriti d'averne uno distinto dagli altri. Io non amo
                        di essere dipinto vestito come solitamente io vo, perchè odio queste fogge
                        moderne, e massime la cravatta al collo, che pare un laccio, e poi
                            veramente<quote rend="block">
                     <l>A me non piacque il vil mio secol mai.</l>
                  </quote>
               </p>
               <p>La pelliccia avrebbe più del pittoresco, ma non so se ti piacerà. Farò
                        nondimeno quello che tu vorrai. Il ritratto deve restare a te, e tu devi
                        giustamente farlo dipingere come ti sarebbe più caro. Per me, non so ancora
                        che suggerirti rispetto al tuo. Lo bramerei in un'attitudine malinconica,
                        pittoresco ma non romanzesco, e nel campo qualche albero di un verde fosco,
                        come di cipresso o di quercia. Lascia del resto fare al pittore: s'egli è
                        artista davvero ed è stato mai innamorato, saprà fare assai meglio di quanto
                        io potrei dirgli. E chi è quel pittore che veggendoti così bella non sapesse
                        trarre partito dalla tua divina fisonomia? Non ti porre sul capo nè
                        acconciature, nè cenci francesi, nè fiori. Lascia andare i tuoi capelli come
                        stanno, e la natura li renderà più belli assai di quant'arte mai volesse
                        porci il tuo perrucchiere. Il braccio ignudo, e l'abito bianco; se tu vuoi
                        uno <emph>scialle</emph>, il colore più acconcio mi parrebbe il nero; o se
                        risaltasse troppo sul bianco, scegline uno che sia meno violento, ma che
                        tiri al patetico. Mi piacerebbe che tu avessi sulle ginocchia o in una mano
                        un libro; il <title>Werther</title>, o l'<title>Ortis</title>, e fa' sì che
                        il pittore faccia delle lettere maiuscolette nelle pagine, per cui si
                        distingua che hai uno di questi due libri. Bada che l'avorio sia piuttosto
                        più grande, e niente minore della cartuccia che ti ho mandato ieri, e che ti
                        rimando più esattamente rotonda.</p>
               <p>Ora ti dirò la mia vita dopo il tuo ultimo bacio. Ho preso la via de'
                        bastioni, e ho fatto all'amore col bellissimo sole di ieri. A casa, un po'
                        stracco, ho preso tre o quattro tazze di <emph>thè</emph>, e mi sono poi
                        coricato, ma non mi fu concesso di addormentarmi. Ho chiaccherato col
                        maestro sino a sera, ed ei mi andava amorosamente consigliando di non
                        alzarmi più così per tempo, perchè l'aria di questa stagione e di questo
                        cielo è fatalissima, tanto più ch'ei crede ch'io mi sia consumate le ore
                        passeggiando e filosofando. Così di novella in novella è venuta la notte, e,
                        a dirti il vero, ho tanto ciarlato, e quella faccia di Caldeo ha fatto tante
                        pazzie, e ne ha dette di così strane, ch'io ho riso sgangheratamente....
                        Eran più mesi ch'io non rideva tanto, se vuoi eccettuare la <emph>novella
                            della Chiesa</emph>, per cui la <emph>Scimiotta</emph> mi fece ridere
                        quando io m'andava mangiando il <emph>panattone</emph>. Venne poi l'ora del
                        desinare.... cioè la feci venire io verso le sette; la mia famigliuola aveva
                        già desinato. Mi sono perciò alzato da letto con l'intenzione di uscire; ma,
                        non so come la sia stata, alle nove o poco prima mi sono trovato a letto,
                        alle dieci io dormiva; mi sono risvegliato stamattina alle sei passate; ho
                        fatto accendere il fuoco dal servitore mio, e non mio, ove io adesso sto
                        scrivendoti, e sorseggiando un bollentissimo <emph>thè</emph>; e che Dio
                        Signore ti benedica.</p>
               <ps>
                  <p>P. S. — Rispondi prontamente intorno al vestito del mio
                            ritratto. Il mio pittore dice che con l'abito comune non si può fare
                            gran cose.</p>
                  <p>Addio addio. — Sabbato.</p>
                  <p>Mandami quanto più presto puoi l'Ortis, perchè fa bisogno al pittore.</p>
               </ps>
               <closer>
                  <signed>Il tuo amico.</signed>
               </closer>
            </div2>
            <div2 n="250 (XCVIII)">
               <head>XCVIII.</head>
               <p>No, no, quanto più ci ripenso tanto più quel disegno mi spiace: tieni il
                        libro un po' stentatamente; ti vorrei seduta col libro neglettamente aperto
                        sulle ginocchia; il braccio allora sarebbe disteso e la mano avrebbe un
                        certo che di molle e di disinvolto. — Consulta meglio la mia
                        lettera di ieri; anzi copia quell'articolo pittorico e fallo leggere alla
                        pittrice. Del resto quanto s'ha a stare a vederti? I tuoi muratori lavorano
                        eglino anche la notte? Se mercoledì avessero terminato, beati noi. C'è il
                        teatro patriottico, e i tuoi baccalari ti permetterebbero un po' di
                        solitudine.</p>
               <p>Quell'<emph>infame</emph> del di cui nome non oso imbrattare le mie lettere
                        sarà ricompensato della sua vigilanza ad ogni tuo cenno. I miei gradassi
                        sono pronti e stanno per ora al mio soldo. Il mio cuore rifugge da simili
                        violenze, ma quei vermi che mi strisciano intorno son degni di più generoso
                        castigo? Oh! c'è tale che qualche giorno io farò ballare al suono de' miei
                        Usseri. Perchè non credo all'Inferno, gli uomini, per ridurmi in grembo di
                        santa Chiesa, si convertono in diavoli. Ma io farò come Dio Onnipotente.
                        — Armerò del mio furore Michele e Rafaele Arcangeli e a uno per
                        notte li farò cacciare nei baratri come nel giorno che Lucifero ed i suoi
                        seguaci si ribellarono. — Buona notte.</p>
               <p>Ti aveva dato la buona notte, mio cuore, ma sono due ore che mi dimenava per
                        il letto senza chiudere occhio. Eccomi impellicciato ed inferraiuolato al
                            <emph>camino</emph> che ancora manda le ultime fiamme. Dopo quello che
                        io ho veduto nel Mondo grande e nel tuo Mondo piccolo, e negli uomicciattoli
                        che fanno da satelliti al tuo pianeta, sai tu che cosa ho ricavato? Che
                        Werther e Iacopo Ortis sono i due più galantuomini della terra, e che io
                        trovo ogni dì più ragione di stimarmi superiore alla galante gentaglia che
                        parla assai male, che non fa bene perchè non ha virtù, e che non fa male
                        perchè non ha coraggio. Eppure Werther e l'Ortis, malgrado il loro cuore, il
                        loro ingegno e la loro onestà, non sono preferiti a certi sciagurati che
                        fanno il ruffiano alle donne per isfamare la loro libidine, e che vendono il
                        proprio onore agli uomini per fomentare i loro vizi. Evviva! Per me darei la
                        buona sera a tutte le società e a tutte le belle se dovessi infangarmi con
                        simili sciagurati. — Si vede proprio che io sto in aria di
                        predicatore. Lasciamo andare: quando insomma verrò io a stare con te? A chi
                        avesse giovedì udite le tue promesse passionate, io ti avrei avuto fra le
                        mie braccia lunedì sera. — Ma e' ci sono i muratori. Passerà
                        lunedì e chi sa quanti altri giorni! Mi armerò di pazienza fino alla sera
                        che tu nella tua lettera di domani avrai stabilita. Ma quella sera io
                        tempesterò tanto che ci starò. E se non hai stabilito nulla affrettati di
                        deliberarti decisamente.... ti ricordi quando tu nella tua quarta lettera mi
                        scrivesti: <emph>Se tu credi ch'io debba contentarmi delle tue sole lettere,
                            l'hai sbagliata</emph>? Io te lo replico a te e ti prendo in parola con
                        i tuoi stessi argomenti. In quanto alla mia prudenza, vivi sicura che io ne
                        userò quanta n'esige la tua reputazione, e la tua tranquillità; ma non
                        pretendere che io viva schiavo sacrificato dei nostri tiranni. Ho letto
                        nella <title>Clarissa</title> che <quote>
                     <emph>soffre solo chi sa soffrire</emph>
                  </quote>, ed io questo mestiere di soffrire, massime nell'avvilimento, non
                        l'ho mai imparato; tanto più che vedo nei loro maneggi ed in tutto ciò che
                        mi hai riferito certe contraddizioni e certa imbecille malignità che mi
                        fanno ridere di coloro e avere pietà di te. — Io vado con la
                        memoria scorrendo la <emph>lunga storia</emph> dei nostri <emph>brevi
                        amori</emph> e mi trovo contentissimo di me e meritevole del tuo amore; se
                        tu non me lo concedi quanto io lo merito peggio per te. Io ti ho amata e ti
                        amerò eternamente. Chiedimi prove e le avrai, anche se dovessero costarmi la
                        pace e la vita. Ma tu, povera e sensibile Antonietta, sei un po' troppo
                        buona, ed hai avuto l'arte di farti dei padroni nelle persone che dovrebbero
                        esserti schiavi. Or via! tutto sì, ma io no, non sarò avvilito mai.
                        — Si vede che io sono a veglia e che io sono pieno di chiacchiere:
                        torniamo all'essenziale; io sarò infallibilmente da te il giorno e l'ora che
                        tu avrai decretato. Se non lo hai stabilito, fa' che io lo sappia nella
                        lettera che io verrò a prendere martedì. Eccoti regalata di una superba
                        edizione in gran carta dorata per non mostrarmi da meno di te. Fammi
                        piacere, rileggi questa lettera, rileggila; forse ti darà un po' di buon
                        umore e ti farà confessare ch'io poi avrei torto se mi conducessi
                        diversamente da ciò che mi sono proposto di condurmi con quei signori.
                        Prudenza sì ma non ispauracchi da fanciulli. Si provino a tradirti i tuoi
                        fidi consiglieri, ed io ci farò vedere la befana davvero. Oh io torno a
                        palparmi la piaga che mi duole più. Addio, addio, Anima mia, addio, mio
                        unico amore. Amami se non vuoi avere de' rimorsi: il tuo Foscolo ti ama
                        assai assai, e ti vorrebbe tutta tutta sua. Odi un altro passo della tua
                        lettera.... non me lo ricordo bene; anderò a cercarla: come i tiranni non
                        dormono mai nella stessa stanza, per timore di essere qualche notte
                        trucidati, io muto ogni dì di stanza alle tue lettere per sospetto che i
                        nostri custodi non ce ne comprino qualcuna.... Diavolo! sono intirizzito di
                        freddo; il foco ha lasciato me perchè si è avveduto che non mi disponevo di
                        lasciarlo. Buona notte dunque: la citazione della tua lettera un'altra
                        volta.</p>
               <p>Questa letterona è bella e finita alla una dopo la mezzanotte. —
                        Dio e la mia pelliccia mi aiutino ora che devo andare a letto freddo.
                        — Addio e mille baci alla maniera delle scimie. — Quando
                        e dopo i signori muratori chi ci sarà? Sallo Gesù; ma a poco a poco ci sarà
                        il Ministro che verrà ad incomodarti notabilmente: ad allora<quote rend="block">
                     <l>Piangerem tardi le perdute notti.</l>
                  </quote>
               </p>
               <p>Eccoti un verso a proposito. E così (non) sia.</p>
               <closer>
                  <signed>Il tuo Ortis.</signed>
               </closer>
               <ps>
                  <p>E il Werther? Mandami senza indugio quello che hai già tradotto ch'io
                            voglio lavorarci. Mandami l'Ortis di cui pur ti ho pregato, ma non mi
                            hai ascoltato come fai delle mie lettere alle quali non ti ricordi di
                            rispondere a tuono. — In somma addio: vado a dormire.</p>
               </ps>
            </div2>
            <div2 n="251 (XCIX)">
               <head>XCIX.</head>
               <p>Ho fatto divinamente portandomi questo pezzetto di carta, con un po' di cera.
                        — Brava! <emph>domani a sera saprai tutto</emph>; e poi ecco la
                        sera, eccomi con le mani piene di mosche, nè so dove diavolo vederti. Ove
                        sono le sue <emph>esattissime</emph> promesse! O mio angelo, non mi fare
                        impazzire. Domani a sera sarò qui alla stessa ora; e sappimi dire qualche
                        cosa di preciso. — Il ritratto fatelo fare in grande, come mi
                        scrivi, purchè tu sia sicura della fisonomia <emph>esatta</emph>. Guarda
                        anche che questo <emph>pittorello</emph> volendo imitare Appiani non faccia
                        scarabocchi. Ma sia come vuoi; meglio istoriato, purchè presto. —
                        Al cerbero fa' qualche confidenza, e conduciti come hai già fatto col
                        Cavalierino.</p>
            </div2>
            <div2 n="252 (C)">
               <head>C.</head>
               <opener>
                  <dateline>
                     <date>Lunedì, a mezzanotte.</date>
                  </dateline>
               </opener>
               <p>Vuoi tu incatenare Cerbero, e gettargli la carne nella gola perchè non latri?
                        intricalo con mezze confidenze ne' nostri amori perch'egli poi sia ne'
                        nostri pericoli, abbia interesse di difenderci, e non osi ferirci per tema
                        d'insanguinarsi.</p>
               <p>Col cavalierino ti sei portata egregiamente: tutto sta che la tua povera
                        fantasia ti lasci perseverare.</p>
               <p>Se il ritratto della tua amica è riuscito, anch'io sceglierei il tuo
                        piuttosto grande a olio. Potrei poi a mio agio farlo copiare in miniatura
                        per portarmelo sul petto; sì, sì scelgo il ritratto in grande: ringrazia
                        civilmente madama Corneo; e attienti al pittore che fa presto, meglio, e a
                        buon mercato: fa' nondimeno che sieno e da te e da lui religiosamente
                        serbate <emph>le leggi</emph> sul tuo abito, e su la tua pettinatura; ch'io
                        già ti scrissi nelle mie lettere precedenti. — Vado a letto; buona
                        notte; t'amo, t'amo, mio cuore: e son certo che tu mi paghi della stessa
                        passione, e con pari sincerità. — E i signori muratori?
                        — La sentinella uno di questi giorni se n'andrà: la Teresina dovrà
                        presto ritirarsi ai quartieri di verno; le settimane volano, mentre il
                        dittatore dei Galli Transalpini e Cisalpini può rimandare i notabili con un
                        monosillabo: e allora? Sommi rischi, piaceri brevi, interrotti, pentimento
                        tardo e lagrime infinite. — Addio, mio tutto.</p>
            </div2>
            <div2 n="253 (CI)">
               <head>CI.</head>
               <p>Stava scrivendoti una lunga lettera, ch'io ti porterò in persona, quando
                        l'avrò terminata. Lo stucchio lo trovo eccellente, ma bisogna che tu e
                        Bolognini abbiate qualche venti giorni di pazienza. La mia salute va meglio,
                        e spero che per la fine del mese io sarò sanissimo; ma della tua non mi
                        parli nemmeno. Il mio dolore è cessato. Addio, addio, anima mia.</p>
            </div2>
            <div2 n="254 (CII)">
               <head>CII.</head>
               <p>Che notte! il sonno mi ha abbandonato.... quel dolore di testa incominciatomi
                        ieri sera, mi ha sì fieramente assalito la notte ch'io mi sono creduto di
                        morire. E moriva, o Antonietta, col tuo nome sulle labbra. — Un
                        stringimento nel petto, un crepacuore.... non so come spiegarmi, mi
                        impedivano quasi di parlare. Mi sono alzato per destare qualcheduno, ma sono
                        ricaduto senza sensi. Venne finalmente giorno. Il dolore di testa mi
                        continuava sì forte ch'io stavo disteso sul letto immobile, senza poter far
                        altro che gemere. Il mio povero fratello è pur amoroso! mi fece dare dei
                            <emph>thè</emph>, mi fece de' suffumigi, e mi sento un po' sollevato.
                        Starei in casa s'io non t'avessi lasciata co' dolori.... ma posso io vivere,
                        incerto della tua salute? O mia dolce amica, come posso io ricompensarti del
                        tuo amore e della cura che ti prendi per rendermi cara la vita? —
                        Ma io ti scongiuro, mia consolatrice, di perdonarmi que' momenti di profonda
                        malinconia con cui forse io ti rattristo o ti annoio. Non è, mia cara,
                        credilo, nè diffidenza, nè mal-umore che mi renda sì mesto.... è un mio
                        carattere naturale per cui pochi possono dire d'avermi visto mai veramente
                        lieto. Io soffrivo la mestizia sin da fanciullo; la sventura, la riflessione
                        e le passioni l'hanno resa in me natura. Addio addio: non posso più: potrai
                        tu leggere questa lettera? Verrò io verso le una; ti scrivo perchè non so se
                        ci sarà concesso di parlarci. Addio. Oh quante volte nella mia veglia
                        affannosa ti ho invocato! oh quante volte ho sospirato un tuo bacio, anche
                        s'io avessi dovuto esalare l'ultimo respiro. Sì Antonietta; il mio ultimo
                        respiro sarà tuo. Addio addio.</p>
               <closer>
                  <signed>Il tuo amico.</signed>
               </closer>
            </div2>
            <div2 n="255 (CIII)">
               <head>CIII.</head>
               <opener>
                  <dateline>
                     <date>Domenica, ore 1 1/2.</date>
                  </dateline>
               </opener>
               <p>Il tuo amico è a letto, e sta male. Ho avuto una notte dolorosa. Il mio
                        incommodo mi tormenta più atrocemente di prima: e una mortale malinconia mi
                        divora il cuore. Perchè m'abbandoni, Antonietta? Se potrò, uscirò alle tre
                        per andare a pranzo fuori di casa; ma chi sa se le mie deboli forze mi
                        concederanno questo conforto. Stasera per altro ti vedrò sicuramente. Mi
                        avevi promesso di indicarmi il luogo; ma pur troppo! ho aspettato invano.
                        Addio, mia amica, ricordati del tuo infelice amico. — Avrei
                        bisogno del signor Alemanni; quantunque tutto forse sarà inutile.</p>
               <closer>
                  <signed>Il tuo povero Foscolo.</signed>
               </closer>
            </div2>
            <div2 n="256 (CIV)">
               <head>CIV.</head>
               <opener>
                  <dateline>
                     <date>Lunedì mattina....</date>
                  </dateline>
               </opener>
               <p>Il tuo amico sta peggio: l'oppio non mi ha giovato; ho vegliato sino a
                        giorno; e dopo un breve sopore mi sono svegliato alle nove tutto bagnato di
                        un sudore freddo. Poco fa mi sono vestito, ma ho dovuto ricadere a letto. Mi
                        sento mancare tutte le forze. Mi sono finalmente risolto a far venire il
                        medico. Addio, mio cuore; ricordati di questo infelice.</p>
               <space type="stacco-narrativo"/>
               <p>Ore 3....</p>
               <space type="stacco-narrativo"/>
               <p>Un affare importantissimo mi ha fatto uscire fuori di casa per pochi momenti,
                        e mi sono rovinato. Ho dovuto tormare in carrozza; e ho fatto le scale
                        vacillando. Ti scrivo da letto: domani non ci vedremo.</p>
               <space type="stacco-narrativo"/>
               <p>Martedì mattina.</p>
               <space type="stacco-narrativo"/>
               <p>È impossibile ch'io ti veda oggi; farò di tutto per vederti domani alle una.
                        Il medico mi trovò in uno stato di estrema spossatezza; ma la febbre di ieri
                        va declinando. Devo stare a letto; e il dolore di testa è sempre più forte.
                        Questa notte per altro mi sono medicato da me; ho raddoppiato la dose
                        dell'oppio, e mi sono ricordato che tu per dormire bevi una tazza di latte
                        caldo; ed io ne ho bevuto due che mi servirono di pranzo e di cena; e ho
                        dormito qualche ora. Malgrado il mio languore e la mia inappetenza, si vuole
                        ch'io entri in un bagno bollente per calmare, sudando, il dolore di testa:
                        obbedirò per tutt'oggi; ma domani lascerò fare alla provvidenza. —
                        Oh se potessi vedere la tua Teresina! sarei pur contento: scongiurala perchè
                        venga da me in qualche ora del giorno, e se venisse verso sera, o quando tu
                        sei a teatro, io la farò accompagnare a casa. Scrivimi per suo mezzo come si
                        farà domani per vederci; io ti proporrei verso le 11 casa Delac. Se non può
                        venire dentr'oggi la Teresina, io passerò da casa tua prima delle undici,
                        domani. Se nella finestra delle cameriere, cioè nella prima finestra, vi
                        sarà il segnale del nastro, io andrò ad aspettarti a casa Delac, e tu dopo
                        le undici puoi venire con la solita disinvoltura. Se non ci sarà il nastro,
                        io verrò a trovarti a mezzogiorno suonato. Se piove, a monte il progetto di
                        casa Delac; ma cascasse il cielo io verrò da te. Quant'è ch'io non ti
                        vedo!... addio addio; la testa mi duole sempre di più. Addio, mia unica
                        amica. Ti scrivo male.... Addio e mille baci.</p>
            </div2>
            <div2 n="257 (CV)">
               <head>CV.</head>
               <opener>
                  <dateline>
                     <date>Ore 4.</date>
                  </dateline>
               </opener>
               <p>Il mio stomaco col gran bere si è distemperato. Ho perduto affatto affatto
                        l'appetito; e il sonno è funestato da miei dolori corporali, e molto più dai
                        negri fantasmi della mia afflitta immaginazione.</p>
               <p>Il mio male è nello stesso stato. — Oggi io doveva uscire per un
                        affare importantissimo; ma propriamente le forze delle mie membra, e tutte
                        le potenze dell'anima si vanno sminuendo. — Mi alzerò fra qualche
                        minuto da letto. — Eccoti le nuove della mia salute, poichè non ho
                        potuto recartele io stesso.</p>
               <space type="stacco-narrativo"/>
               <p>Ore 5 1/2.</p>
               <space type="stacco-narrativo"/>
               <p>Ecco Ambrogio che mi reca la tua lettera, e che mi trova masticando per forza
                        un pezzetto di pollo.</p>
               <p>Sì, mia cara amica, la tua lettera mi ha profondamente commosso; ma devo io
                        accettare benefizi? e da chi? No, no: io non ti ho chiesto se non il tuo
                        cuore quando potevi darmelo intatto, e la tua memoria quando questo giovine
                        sventurato non potrà sperare altro da te. Ma i tuoi benefizi? – Vi
                        son pure assai sventurati che hanno più bisogno di me, e che li meritano
                        assai più. Addio. – Ambrogio aspetta. Domani se uscirò di casa
                        verrò a vederti verso le quattro. Addio, mia Antonietta. – Un
                        tremendo pensiero mi sta sempre inchiodato nel cuore.</p>
            </div2>
            <div2 n="258 (CVI)">
               <head>CVI.</head>
               <p>Ieri il signore Gigola mi fece ricordare ch' i' doveva passare da lui per
                        continuare il ritratto. Non essendovi che un passo ci sono andato; sebbene
                        la mia mortale tristezza, e i mie occhi innondati di pianto abbiano
                        interrotto assai volte il lavoro.</p>
               <p>Uscendo, mi son fatto condurre da un <emph>fiacre</emph> fuori di Porta Tosa,
                        in un sobborgo, per ritrovare la signora del <emph>levriero</emph>, che mi
                        scrisse ieri di averlo pronto. M'indicò un numero, ch'io con la mia solita
                        fortuna, dopo di avere stancato un centinaio di porte, e girato per quelle
                        contrade sino alle quattro, non ho saputo trovare. Ma spero che avrò il
                        cagnolino fra giorni.</p>
               <p>Il Cielo abbia cura di te, mia dolce amica; io non ti perderò dal mio cuore
                        perchè la tua memoria è necessaria a questo infelice.... almeno per questi
                        pochi giorni sino a che io arrivi al mio termine.... In verità; io sento
                        quella stessa stanchezza che consumò il mio povero fratello.</p>
               <p>Ti ringrazio intanto delle tue premure; ma non ho bisogno di niente. Malgrado
                        le sue infelici circostanze, la mia cara Madre non mi lascia mancar nulla
                        nulla. — Stanotte non ho potuto dormire: il dolore della mia anima
                        non mi ha lasciato sentire i pochi tormenti con cui questo inutile corpo è
                        martirizzato. L' infiammazione cresce, e stamattina mi sono trovato tutto
                        insanguinato. Ma, ti replico, non importa. Ti ho parlato della mia salute
                        per compiacerti. Ma perchè vuoi tu prenderti tanta cura de' rami poichè il
                        tronco non può reggere più? Il mio male tremendo eterno sta qui dentro, nel
                        mio cuore; e niuno n'è colpevole.... niuno. — Addio addio.</p>
               <closer>
                  <signed>Il tuo Foscolo.</signed>
               </closer>
            </div2>
            <div2 n="259 (CVII)">
               <head>CVII.</head>
               <opener>
                  <dateline>
                     <date>….</date>
                  </dateline>
               </opener>
               <p>Mia Antonietta; i miei dolori sono divenuti fierissimi. Sono in uno stato
                        d'infiammazione, che passerà, spero: ma non importa. — Quando
                        potrò fare due passi verrò a vederti, diversamente domani verso le quattro e
                        mezzo verrò dalla parte di Teresina, e mi farò condurre da un fiacre.
                        — Mandami alle quattro e mezzo Ambrogio; a cui consegnerò il
                        cagnuolino; se ti pare. Saluta Bolognini; e ricordati del tuo infelice amico
                        sino a che tu starai così inferma. Quando la gioia e la salute ritorneranno
                        in te, non ti funestare con la mia memoria.</p>
            </div2>
            <div2 n="260 (CVIII)">
               <head>CVIII.</head>
               <opener>
                  <dateline>
                     <date>….</date>
                  </dateline>
               </opener>
               <p>Sappi, mia cara amica, ch'io mi vedo scavare il sepolcro. Il mio male non è
                        ne' dolori del corpo, ma nelle profonde insanabili piaghe del mio cuore,
                        stanco di comprare la vita con le lagrime. Io rinuncio dunque ai medici, e
                        alle medicine. Darai quattro scudi al signor Alemanni per le quattro visite
                        da lui fattemi, ringrazialo delle sue premure e del suo buon cuore. Domani
                        gli rimanderò il bagno soddisfacendo al suo servo del tempo ch'io 'l tenni.
                        Mandami il vecchio a cui restituirò le lenzuola che mi diventano inutili;
                        sospendi di contrattare le stanzette per me: nè devo, nè posso ingolfarmi in
                        tante spese che rapirebbero quel poco che resta a mia madre, o mi
                        costringerebbero a far debiti sacrificando la mia indipendenza alla mia
                        salute. Io mi lascio abbandonato alla sorte, e provvederei da me stesso alla
                        mia pace se non temessi di commettere un delitto amareggiando la vecchiezza
                        di quella povera donna. Ma nè per questo devo affaticarmi di vivere, poichè
                        mi sento morire. Se vedrò di poter sopportare la vita sino a quaresima,
                        aspetterò; diversamente me ne andrò per poter dare l'ultimo bacio alla mia
                        famiglia. – Addio intanto, Antonietta. Credimi, il mio male sta
                        nel mio cuore. Addio, addio. Ricordati qualche volta di me.</p>
               <p>Rispondi una parola, non fidandomi del messo.</p>
            </div2>
            <div2 n="261 (CIX)">
               <head>CIX.</head>
               <p>Tutto quello che io ho consiste in settanta scudi di Milano ogni mese. Dieci
                        ce ne vogliono per l'alloggio, e quaranta per il vitto, il fuoco e per tanti
                        altri bisogni del la nostra piccola famiglia; e certo che si vive
                        poveramente con otto lire al giorno. Avanzano venti per vestirsi e per
                        educare un giovine fratello, che deve esigere da me la decenza con cui è
                        stato allevato da sua madre, che non risparmiò nulla per gli altri suoi
                        figli. Tu vedi a che precipizio mi porrei se imprendessi una cura di due
                        mesi, che fra medico, bagni, speziale, stanze e servo mi costerebbe quasi
                        cento zecchini. Il mio male non è poi tanto pericoloso; e quanti più
                        disagiati di me son guariti! Dio manda il freddo secondo i panni, e la
                        provvidenza si prenderà pensiero anche di questo povero sfortunato; e
                        poi.... credimi, il peggio è il viver troppo.</p>
               <p>Tu m'offri i tuoi soccorsi: o Antonietta! odi una confessione ch'io aveva
                        giurato di seppellire nel mio petto, ma tu mi sforzi di fartela co' tuoi
                        rimproveri. Accetterei i soccorsi di un'amante se non mi avesse due volte
                        provato che può abbandonarmi, e farmi pagare amaro il suo amore, e
                        amarissimi più che la morte i suoi beneficj. Tu mi hai sacrificato una volta
                        all'infame Petracchi, o almeno in faccia al mondo mi hai trattato con pari
                        sentenza: tu un'altra volta, dopo avermi tradito il giorno innanzi, mi hai
                        cacciato come un assalitore, mi hai confessato di non amarmi più, e nel
                        momento ch'io palpitava sopra di te; nel momento ch'io ti versava tutta la
                        mia anima mi dicevi <emph>separarci, separarci</emph>.</p>
            </div2>
            <div2 n="262 (CX)">
               <head>CX.</head>
               <opener>
                  <dateline>
                     <date>Giovedì notte....</date>
                  </dateline>
               </opener>
               <p>Tu devi alle tue lagrime la facilità con cui mi sono smosso dal proponimento
                        di trascurare la mia languente salute. Ma s'io vivrò (e vivrò infelice pur
                        troppo) tu avrai il rimorso di avermi costretto a bevere ancora, Dio sa per
                        quanti anni! l'amarissimo calice della sventura; ma sia così!</p>
               <p>Quel brav'uomo del tuo medico mi fa sperare la tua guarigione. Mi ha ordinato
                        una cura ch'io seguirò puntualmente. Dal sangue e dagli altri sintomi ha
                        giudicato che bisogna ammorzare l'infiammazione. Domani alle 9 andrò a fare
                        un bagno in una casa da lui indicatami.</p>
               <p>Doman l'altro all'ora di oggi sarò da te; tutti correranno al teatro, e
                        potremo per lungo tempo starcene insieme, e liberamente. Se tu per altro
                        vuoi andare alla prima recita, basta che tu me ne faccia avvertito, ch'io
                        non ci verrò.</p>
               <p>Buonanotte, mia Antonietta; tu avrai sempre l'amicizia e la riconoscenza del
                        tuo amico; e il mio cuore sarà eternamente tuo. Tu intanto non ti scostare
                        da letto per quanto puoi; io avrò cura della mia salute quanto più vedrò che
                        tu n'avrai della tua. Se la mia compagnia ti basta, io sarò sempre al tuo
                        capezzale. Addio. Addio.</p>
               <closer>
                  <signed>Il tuo Foscolo.</signed>
               </closer>
               <ps>
                  <p>Venerdì mattina.</p>
                  <space type="stacco-narrativo"/>
                  <p>Non ho potuto dormire; questa stanza freddissima mi ha ammazzato; ho
                            dovuto tremar tutta notte. Suonano le 8. Mi vesto per andare al bagno.
                            Addio, addio.</p>
                  <p>Giulio prega e te e il nostro Bolognini per i soliti biglietti per la
                            prima recita.</p>
               </ps>
            </div2>
            <div2 n="263 (CXI)">
               <head>CXI.</head>
               <opener>
                  <dateline>
                     <date>….</date>
                  </dateline>
               </opener>
               <p>Eccomi tornato dal bagno; ma se ne prendo altri tre a questo modo io non vivo
                        una settimana. Male servito, sporco, male asciugato, e lasciato per un
                        quarto d'ora ignudo al freddo in una grandissima ed umida stanza terrena con
                        l'acqua che mi si gelava sul corpo. — Non dire per altro nulla al
                        signor Alemanni: te ne scongiuro, anzi oso comandartelo. Ha fatto ciò che ha
                        potuto; addio addio, il letto è caldo.</p>
            </div2>
            <div2 n="264 (CXII)">
               <head>CXII.</head>
               <opener>
                  <dateline>
                     <date>Venerdì sera....</date>
                  </dateline>
               </opener>
               <p>Non so perchè dopo il bagno i miei dolori sono più acerbi, e, che è peggio,
                        continui. Credo che questo maluccio sì mite in tanti altri diventi in me
                        tanto fiero perchè partecipa della sensibilità eccessiva di questo infelice.
                        Quest'opinione m'è stata confermata dal medico. S'è così, chi sa come e
                        quando potrò guarire? Ma non ti affliggere; pensa alla tua salute; e non ti
                        par di aver molto del mio, se avrai sempre sempre il mio cuore?</p>
               <p>Io sto tutto il dì bruciandomi al fuoco, leggendo, vaneggiando, piangendo.
                        Sorseggio un thè, non mangio niente per obbedire al mio povero stomaco, e mi
                        pasco di orzate per obbedire al tuo Alemanni.</p>
               <p>Dimani ti vedrò all'ora solita. Ho promesso al Greco, che venne a farmi due
                        ore di cara compagnia, di aspettarlo domani in casa: ma mi sovviene che non
                        potrò, pur troppo, restarci. Dalle 10 alle 12 dovrò correre in carrozza per
                        affari di casa; e poi sono impegnato con Gigola sino all'ora di pranzo. Se
                        vuoi scrivermi ci sarà in casa mio fratello, ed io ci sarò tutti gli altri
                        giorni. Fammi il piacere di farne avvertito il Greco, e di dirgli che
                        domenica ci sarò senza fallo. Addio, mio cuore. Buona notte (oh come mi
                        duole la testa!)</p>
            </div2>
            <div2 n="265 (CXIII)">
               <head>CXIII.</head>
               <opener>
                  <dateline>
                     <date>….</date>
                  </dateline>
               </opener>
               <p>Ho dormito, mia buona Antonietta. Prendo quanti bagni posso, non quanti
                        vorrei per obbedirti. Fra mezz'ora uscirò per l'alloggio. Per carità non
                        compiacerti, come par che tu faccia, de' tuoi mali. Se ti sono caro,
                        conservati; perch'io ti seguirò e nel sepolcro e nelle infermità peggiori
                        della morte. Io sdegnerei la salute s'io la possedessi senza di te. Addio,
                        tenera e sfortunata donna. — Mi duole assai assai la testa; e mi è
                        venuta una piaghetta esterna in aggiunta al solito male: ma mi pare cosa da
                        niente. Il signor Alemanni perchè non viene? A rivederti alle quattro. Ti
                        recherò la risposta per il cagnolino. Ti ringrazio delle camicie. Addio,
                        donna mia. Ti scriverei di più, ma non mi regge la testa; nondimeno uscirò
                        in carrozza, e ho pregato Alemanni perchè me la faccia venire, e spero che
                        l'alloggio mi sarà concesso; meglio se vi son due camini. – Addio,
                        addio. – Risparmio di ordinare le novelle; ti cercherò intanto un
                        altro libro. Addio, mia figlia.</p>
               <closer>
                  <signed>Il tuo Ortis.</signed>
               </closer>
            </div2>
            <div2 n="266 (CXIV)">
               <head>CXIV.</head>
               <opener>
                  <dateline>
                     <date>….</date>
                  </dateline>
               </opener>
               <p>Per le viscere di Dio, mia soave Antonietta, abbiti cura. Mi pare d'averti
                        lasciata in uno stato lagrimevole; sono partito per obbedirti, ma ne ho
                        rimorso; vi sono de' momenti in cui i riguardi sono inutili e dannosi. Per
                        carità abbi a cuore la tua salute. S'io ti perdo, non potrò sopravviverti
                        un'ora. Oh mia dolce ed unica consolatrice! chi ti soccorrerà mentr'io ti
                        sto lontano? Mi pare che niuno potrebbe, per quanto ti amasse, assisterti
                        come me. E in quale altro modo potrò io compensarti del tuo amore e degli
                        infiniti tuoi beneficii? – Oh quattr'ore di domani; potessi almeno
                        aver nuove prima! per me non ti affannare; sto meglio, e poi il mio male è
                        sì poca cosa. – Ho messo sossopra i miei pochi libri, ma non trovo
                        nulla che sia al tuo caso: ti mando intanto quello che ho; leggi la prima e
                        la seconda novella che ti divertirai un po' se non altro. Maladetto il greco
                        e il latino, per ora non ho un solo libro italiano. Escirò dimani per tempo,
                        e forse troverò qualche cosa. Il cagnolino me lo darai oggi. Addio, mio
                        amore. Ti vedrò dimani. Addio, mia benefattrice. — Il tuo tenero
                        eterno amico.</p>
               <ps>
                  <p>P. S. – Scrivimi se hai lette certe novellette galanti fatte
                            sul modo di Casti, ma con più spirito. Sono in sesta rima, un po'
                            grasse, e ti piacerebbero forse. Se le vuoi, posso mandartele tutte;
                            sono quasi trenta. – No; non mi scrivere; t'affaticheresti
                            troppo. – Me lo dirai oggi alle 4.</p>
               </ps>
            </div2>
            <div2 n="267 (CXV)">
               <head>CXV.</head>
               <opener>
                  <dateline>
                     <date>Ore 5</date>
                  </dateline>
               </opener>
               <p>Non avrai, spero, fatta la pazzia d'uscire con questo vento, sebbene in
                        carrozza non lo avrai sofferto. Sono sempre più afflitto di questa tua
                        malattia; non mi abbandonare in tanto timore; scrivimi, o piuttosto per non
                        incomodarti fammi sapere per mezzo di Ambrogio come te la passi. Vedendo
                        poco fa la tua porta era tentato di venire a vederti; ma mi sono lusingato
                        che tu fossi a tavola con gli altri.</p>
               <p>Riceverai 32 lire ch'io ti prego di dare in mio nome al Pittore; in verità
                        ch'io lo stimo e lo amo più del Gran-Genio-Umilissimo-Servitore. Salutalo.
                        Vi sono anche un po' di bomboni per la tua Ghittina; domattina non potrò
                        vederla; baciala tu per me, e falle replicare il mio nome mediante questo
                        regaluccio.</p>
               <p>Buona sera, mia tenera amica: ti ringrazio del tuo bigliettino di stamattina:
                        – se tua suocera non ci sarà stassera fammene avvertire da
                        qualcheduno, o dalla Teresina; sono finalmente due passi. Verrò a passare
                        mezz'oretta, chiacchierando con te, e col solito Giudice. Addio, addio.</p>
               <closer>
                  <signed>Il tuo Ortis.</signed>
               </closer>
               <ps>
                  <p>P. S. – Diversamente starò in casa sino alle 2 di domani.</p>
               </ps>
            </div2>
            <div2 n="268 (CXVI)">
               <head>CXVI.</head>
               <p>Il mio maluccio va assai meglio; i rimedi del signor Alemanni hanno tornato
                        ad operare più efficacemente di prima. Ma tutta notte non ho dormito; da
                        gran tempo io non passava una notte sì trista. Ho vegliato sino alle sette,
                        e poi mi sono alzato sperando di divertire la mia tristezza studiando. È
                        un'ora ch'io tento, ma non posso far niente. Ho bisogno di piangere e di
                        liberarmi da questo crepacuore mortale: ma per mia estrema sciagura anche le
                        lagrime mi hanno abbandonato. Non t'affliggere, mia temera amica; questi
                        momenti di dolore passeranno. Nè io me ne devo querelare, perchè da quando
                        son nato sono stati sempre gli elementi della mia vita.</p>
               <p>S'io sapessi che tu non sei meco sdegnata, forse sarei meno afflitto. Ier
                        sera.... io non so, ma ti ho veduta cangiata così ad un tratto, e ti ho
                        lasciata tanto inquieta, che io, quando ci penso, mi sento morire di dolore.
                        Aspetto tue lettere; mi hai promesso di scrivermi; e forse sarai più buona
                        di ier sera. Ma il mio più fiero tormento è il timore di esserne stato io la
                        cagione. Siamo così infelici! i momenti de' nostri piaceri son così brevi!
                        Sa il cielo quale separazione ci aspetta! e noi? siamo i nostri carnefici
                        affliggendoci scambievolmente, e avvelenando i nostri baci. Addio, addio,
                        mia Antonietta; credimi sempre il tuo unico, eterno amico.</p>
               <space type="stacco-narrativo"/>
               <p>Ore dieci e mezzo.</p>
               <space type="stacco-narrativo"/>
               <p>Grazie, mia tenera amica; tu mi hai fatto venire le lagrime agli occhi....
                        tutti i torti sono miei. – Io mi celo agli occhi di Ambrogio per
                        evitare di mostrargli il mio turbamento. La tua lettera è stata un balsamo
                        per il mio povero cuore: grazie, mia Antonietta. Preferisco il teatro, se il
                        palco sarà appartato. Diversamente verrò da te. – Ma, meglio in
                        teatro. Fa' in somma come ti pare. – Perdonami s'io talvolta
                        ricada nella mia malinconia.... io darei la metà della mia vita per perdere
                        questo difetto, ma purtroppo l'ho tentato in vano. – Un solo tuo
                        sorriso e la dolcezza del tuo naturale può soltanto dissiparlo ne' momenti
                        che mi assale. — È vero, io merito di essere punito con la tua
                        collera; ma invece di risanarmi mi rende più infelice. Addio, addio, mio
                        Angelo.</p>
               <ps>
                  <p>P. S. – Ti raccomando i due biglietti, se mai ci fosse teatro
                            patriotico stasera. Li ho impegnati a persone che non sono di mia
                            famiglia. Manderanno a prenderli da me. Più per tempo che puoi fa' che
                            mi sieno portati da Ambrogio. Addio, addio.</p>
               </ps>
            </div2>
            <div2 n="269 (CXVII)">
               <head>CXVII.</head>
               <opener>
                  <dateline>
                     <date>Alle sette....</date>
                  </dateline>
               </opener>
               <p>Io mi alzo, mia Antonietta, appena vedo un raggio di giorno, e m'alzo tutto
                        bagnato di un sudore freddo, mortale. Tutte le più fiere sventure sono
                        passate dinanzi la mia misera fantasia; io spero che tu avrai avuta una
                        notte migliore, almeno senza rimorsi.</p>
               <p>Mi pare di consolarmi in qualche modo scrivendoti; ma io sento sempre più
                        tutta la miseria del mio stato. – Oh! se vedessi il signor
                        Alemanni, almeno uscirei da tanta incertezza; forse ei determinerebbe un
                        mezzo sicuro per isfuggire se non i dolori, almeno i pericoli. Ricordati
                        intanto di avermi data parola sacrosanta di non palesare una sola sillaba ad
                        anima vivente. Io non so se ti gioverebbe questa gita: il cuore mi dice di
                        no; fa' nondimeno ciò che ti pare più acconcio: e tanto più sento il bisogno
                        di vedere il signor Alemanni prima che tu parta. Ti manderò questa lettera
                        verso le 9.... forse sarà allora da te. Se tu partissi, addio, addio.
                        Ricordati del tuo amico. Ti accompagneranno le mie lagrime, il mio amore
                        immenso, insoffribile, e un'eterna amicizia: qualunque sventura ti
                        succedesse, io sarò sempre il tuo amico; dividerò con te anche il mio cuore.
                        Io con oso più chiamarti mia amante, ma.... anche quando non mi amerai più,
                        confidati a me; io cercherò ogni mezzo, io spargerò il mio sangue per farti
                        men trista la vita. Addio addio, donna cara e sventurata: addio, mia unica
                        eterna amica. Addio. — Ti scongiuro per le viscere di Dio di
                        scrivermi se mai ti fermassi a Torino. Addio:.... io ti lascio partire, ma
                        con la disperazione nell'anima.</p>
               <closer>
                  <signed>Il tuo Foscolo.</signed>
               </closer>
            </div2>
            <div2 n="270 (CXVIII)">
               <head>CXVIII.</head>
               <opener>
                  <dateline>
                     <date>….</date>
                  </dateline>
               </opener>
               <p>Parte in questo momento l'Alemanni, che mi ha lasciato nella stessa tremenda
                        incertezza. Ti ho mandato in sua presenza a mezzodì l'inclusa lettera, ma tu
                        eri già partita. Mi conforto sperando che tu mi scriverai, e soprattutto il
                        tuo stato, e l'accoglienza di tuo marito. Chi sa quando potrò rivederti.
                        Sono sventurato, e sventurato sommamente; e pur troppo tu, pur troppo, donna
                        sensibile ed unica, partecipi della mia iniqua fortuna. Il cielo intanto
                        risparmi a te le lagrime ch'io verso incessantemente: non ho potuto frenarle
                        alla presenza del signor Alemanni, e l'ho trovato più sensibile di quel
                        ch'io credeva. Vivi per quanto puoi felice, per quanto puoi ancora; ma poca
                        felicità ti può rimanere dopo che il destino ti ha sacrificata con un amante
                        le di cui sventure non cesseranno che nel sepolcro. Addio: addio; oh perchè
                        almeno i miei martirii non possono giovarti!</p>
               <space type="stacco-narrativo"/>
               <p>Martedì 2 febbraio <add resp="ed">1802</add>, ore 1 dopo la mezzanotte.</p>
               <space type="stacco-narrativo"/>
               <p>E mi sta sempre davanti il tuo ritratto: mi par quasi insensibile al mio
                        dolore, ed ho talvolta la follia di accusarlo.... non ti somiglia, è vero;
                        ma serba molti de' tuoi tratti divini, ed ha tutto tutto il tuo caro e
                        patetico atteggiamento. Io ti piango intanto come se una immensa distanza ci
                        separasse per sempre. Io sapeva che tu partivi, ma la nuova che tu non eri
                        più a Milano mi giunse improvvisa e dolorosa come un fulmine. Due o tre
                        volte oggi mi sono accostato alla porta della tua casa pieno di una fatale
                        illusione. E tu intanto dove sei? e in che stato io ti ho abbandonata? e
                        come mi lasci? forse soffri mille angosciosi dolori, e mi maledici.... sì
                        io; io ti ho fatta infelice: la mia malattia ti ha costato tante lagrime; e
                        come ti ho mai ricompensata delle tue cure amorose, de' tuoi tanti
                        beneficii, de' tuoi consigli, delle tue carezze?.... anzi in che precipizio
                        ti trovi per me! ma io sono pronto a qualunque sacrificio; la mia vita, il
                        mio stesso onore.... io ti consacro tutto tutto: io sono innocente; non
                        posso accusare che il nostro destino; ma l'esserti stato cagione di affanni
                        è il più grande delitto ch'io potessi commettere.</p>
               <p>Sono quasi le due, non sono ancora andato a letto, sperando di stancare
                        questo misero corpo, e di avere un po' di sonno meno funesto. Buona notte
                        intanto. Dormirai tu tranquilla in questo momento? io prego sempre il cielo
                        per te, e con una certa superstizione, e con una tenerezza ch'io non ho mai
                        provato in mia vita. Avessi almeno potuto seguirti ed esserti compagno, e
                        servo.... ohimè! a quanti disagi ti sei avventurata in questa stagione; e
                        per me! quante volte mi dice il cuore ch'io non ti vedrò più. La mia
                        fantasia mi dipinge mille sventure; siamo così disgraziati!.... e mi consolo
                        talvolta pensando che vi è teco quell'ottimo galantuomo. Povero Bolognini, è
                        pur buono; com'egli ha guadagnata tutta la mia riconoscenza, e la sua
                        amicizia mi è divenuta sacra! Addio, addio.</p>
               <space type="stacco-narrativo"/>
               <p>Mercoledì sera....</p>
               <space type="stacco-narrativo"/>
               <p>Tutto quello che mi sta intorno è tuo; tutto è stato toccato dalle tue mani;
                        le mie camicie, i miei fazzoletti, tutte le più piccole cose necessarie alla
                        vita mi parlano della mia Antonietta; tutte respirano i tuoi beneficj, e
                        serbano mille soavi e dolorose memorie. E tu dove sei? io non so più che
                        dirti; piango sempre.... ho veduto madama Somaglia; mi ha chiesto di te; era
                        sola, e ho versato un torrente di lagrime; mi parea di versarle nel petto
                        della mia povera madre. È impossibile, è impossibile: e come posso
                        continuare più in questo stato? Sono divenuto un fanciullo. Ti cerco
                        dapertutto. Tutte le ore, tutte le strade mi ricordano i preziosi momenti
                        del nostro amore: torneranno mai? Io stesso cerco di affliggermi, sebbene
                        senta di non poter più resistere. Mi sono fermato estatico davanti casa
                        Delac; e poi tutto intenerito sono corso al boschetto, e come un divoto son
                        ripassato più volte dal luogo del nostro primo bacio: illusioni.... oh mia
                        Antonietta! non posso vivere più; eccomi ancora le lagrime agli occhi;
                        addio, addio. Aveva destinato di rileggere le tue lettere; ma non mi basta
                        il cuore. Vo ripetendo fra me stesso le tue parole, e mi sento sì fieramente
                        percosso ch'io desidero di divenire insensibile, se le mie passioni mi
                        devono costare tante angosce: troppo! troppo! ed io l'autore de' tuoi
                        mali...? Credeva di poterti mandare queste lettere.... Mi vien detto che il
                        corriere di Torino non parte che il martedì e il sabbato. Tutte le mie
                        speranze si dileguano. Addio, addio, mia divinità. Addio</p>
               <space type="stacco-narrativo"/>
               <p>Giovedì, alle ore 2 dopo mezzodì</p>
               <space type="stacco-narrativo"/>
               <p>Non so com'io posso vivere non vedendoti. Sono stato dal Greco sperando di
                        poter baciare la tua Ghittina; ma era uscita con la mamma; le ho lasciato un
                        piccolo regaluccio che le sarà dato in mio nome: cara creatura!</p>
               <p>Sono stato a trovare la Teresina; ed è melanconica per la tua partenza;
                        abbiamo parlato più di un'ora di te, e sempre benedicendo la tua anima
                        angelica. Quella povera donna sarebbe disperata se ti perdesse. O mia tenera
                        compagna, quando tornerai tu?</p>
               <p>Addio, addio, mia consolatrice; addio povera sfortunata; io t'invoco e ti
                        compiango sempre sempre, e i miei gemiti partono dalle viscere del mio
                        cuore. Io mi tormento io stesso; io tento così di acquietare i miei rimorsi.</p>
               <p>Che ti dirò della mia salute? non lo so; ma pur troppo, credo che vada
                        meglio. Oh quanto io sentirei assai più l'amarezza de' tuoi dolori s'io
                        guarissi e che tu intanto restassi a gemere nell'infermità! Io guarire senza
                        di te? Te lo confesso; mi compiaccio delle mie malattie; mi pare che rechino
                        qualche espiazione della mia colpa. O Antonietta! esigi da me ogni
                        sacrifizio, procurami mille tormenti, io li merito; quanto più soffro per
                        te, tanto io mi sento meno spregevole a me stesso; oh potessi morire e
                        comperare la tua felicità con le mie ceneri! Eccoti una lettera ch'io
                        scrissi non so come; nè so cosa ti ho scritto; ho scritto bensì piangendo
                        sempre, e con tutta l'espansione del mio cuore. Addio, addio. Oh! quando mai
                        io potrò versare la mia anima sulle tue labbra?</p>
               <space type="stacco-narrativo"/>
               <p>Venerdì, 5 Febbraio.</p>
               <space type="stacco-narrativo"/>
               <p>Ma la più tremenda di tutte le mie sventure è il non sapere nè dove sei, nè
                        in che stato ti trovi, nè come ti accolse il marito, nè quando potrò
                        rivederti. Corro e ricorro alla posta, ma invano. E mi tormenta il pensiero
                        che tu creda il tuo povero amico insensibile a' tuoi mali: tu prima di
                        partire n'hai dubitato; oh come saresti disingannata se tu avessi vedute
                        tutte le mie lagrime! e ne ho sparse infinite, amarissime. Domani tornerò da
                        Teresina; io non ho altro conforto; quella povera sventurata, a cui devo
                        tanti benefizi, ti piange sempre con me. Quante interrogazioni ho fatte al
                        signor Alemanni su la tua salute! non sa darmi che speranze dubbie, e
                        mortali timori.... poveri infelici! e perchè il cielo ti ha unito con questo
                        di sgraziato? io gemo d'illusione in illusione; e sempre mi ricordo che ti
                        ho perduto; e ti ho perduto dopo tanta felicità. Che mi resterà più? Spesso
                        io divento stupido, muto; io mi sento affogato dalle sensazioni che mi si
                        destano al solo tuo nome. Io non so a quale partito mi appiglierei se la mia
                        Antonietta mi stasse ancora lontana per otto giorni. Due o tre volte ho
                        deliberato di venire a Torino, ho già il passaporto.... e poi?... se mi
                        vedesse il marito; se il mondo non vedendomi ne sospettasse; se dispiacesse
                        alla mia amica e aggiungessi dolori a dolori.... allora io ricado ne' miei
                        delirj e nelle mie querele — no, no; non posso vivere più.</p>
               <space type="stacco-narrativo"/>
               <p>Sabato 6 Febbraio — la sera.</p>
               <space type="stacco-narrativo"/>
               <p>Ti ho già scritto: ho saputo dal Greco che tu hai scritto; che stai bene; o
                        almeno.... sa il cielo intanto! io non so tue nuove. Eccoti le mie lettere,
                        poichè so che tu ti fermerai ancora a Torino. Addio, addio. Tuo marito
                        scrive da' ventisette gennaro e non fa motto della sua partenza.</p>
               <space type="stacco-narrativo"/>
               <p>Domenica mattina....</p>
               <space type="stacco-narrativo"/>
               <p>Queste lettere le scrissi dal giorno della tua partenza sino a sabato. Nelle
                        due righe che devi avere ricevute a Torino ti dissi la ragione per cui non
                        l'ho mandate. Dopo le notizie datemi dal Greco, le ho inviate per altro
                        quella stessa sera alla posta, ma il corriere era partito: non le spedirò
                        martedì sperando che non ti troverebbero.</p>
            </div2>
            <div2 n="271 (CXIX)">
               <head>CXIX.</head>
               <opener>
                  <dateline>
                     <date>Domenica, 7 Febbraio <add resp="ed">1802</add>.</date>
                  </dateline>
               </opener>
               <p>Finalmente il cielo mi mostra un raggio di conforto: mi disse il Greco che tu
                        avevi scritto alla mamma e che la tua salute non ha peggiorato, almeno
                        apparentemente. Io ti confesso; temeva che quel viaggio e la stagione
                        aggiungessero infermità a infermità, e che ti esacerbassero i tuoi soliti
                        dolori; – per questa parte mi sono calmato: ma la tua tremenda
                        situazione? la tua malattia, mia tenera amica? quanti giorni ancora
                        ritarderà tuo marito? e tu intanto senza confidente, senza donne, senza
                        medico, con un male più terribile nel progresso che nel principio. Per me
                        avrei data la metà della vita perchè tu non partissi; prevedeva tutti i
                        pericoli a' quali ti esponevano cinque o sei giorni di cura interrotta.
                        Perchè non hai aspettato novelle certe di tuo marito? scrisse dai 27
                        gennaro, nè parla, di partenza. Ma tu ti sei determinata di lasciarmi: ed io
                        non ho osato contraddirti sebbene mi sentissi morire il cuore: ho creduto
                        dovere di delicatezza il non oppormi a un viaggio che tu credevi necessario
                        a riparare le nostre disgrazie: e intanto? tu mi lasci senza tue lettere; tu
                        mi abbandoni nelle angosce della morte; tu mi fai supporre ch'io non sia più
                        il tuo unico amico, o che tu, amandomi ancora, non mi stimi più tale. Ma sia
                        pure ciò che è destinato dalla nostra fortuna! io t'amo, e con la più gran
                        tenerezza; io te lo giuro nel profondo dolore della mia anima; io t'amo, e
                        sono pronto a tutti i sacrifici, e ti scongiuro ad esigerli. Rinunzierò
                        anche al tuo amore se tu lo credi necessario; ma non potrò rinunziare mai
                        alla tua amicizia ch'io credo di meritarmi per il profondo e vero sentimento
                        con cui ti serbo la mia. Il tuo amore, le tue sventure, la dolcezza del tuo
                        carattere, i tuoi beneficj, la tua infelice salute.... tutto tutto, mi hanno
                        legato per sempre. Sì, mia amica; lascia ch'io ti chiami eternamente con
                        questo nome; non togliere ogni conforto a questo sconsolato: io ti prometto
                        di fare religiosamente le tue volontà, di non funestare la tua pace
                        domestica, di accoglierti nel mio seno, e di versare per te le mie lagrime,
                        il mio sangue.... sì, io t'obbedirò in tutto; ma non mi abbandonare nel
                        pensiero di aver perduto la tua amicizia. Scrivimi; oh potessi vederti
                        risanata e felice, e nascondermi poi per sempre e piangere le mie sventure!
                        ma piangere le tue.... e piangerle quand'io le ho amareggiate, oh, mia
                        Antonietta, questo è il più fiero di tutti i martirj.</p>
               <space type="stacco-narrativo"/>
               <p>.... Lunedì....</p>
               <space type="stacco-narrativo"/>
               <p>Un'ora fa ho ricevuto da un servo di mad. Sartirana una tua lettera datata li
                        5 febbraio. Tu stai male, mia dolce amica; ma questa notizia sebbene
                        dolorosa, mi ha liberato almeno dalla tremenda ansietà in cui viveva.
                        Qualche volta il mio cuore mi prediceva ch'io non t'avrei più veduta, e il
                        tuo povero Foscolo si abbandonava a mille funesti delirj. Ma io non mi sono
                        ancora quietato. La cura del thè non è della stagione; potresti
                        raffreddarti; ed è forse troppo precipitata, tanto più che il signor
                        Alemanni, a cui ho chiesto indirettamente, non la crede necessaria. Ma il
                        Cielo ti assista; io te lo replico, non so che pregare il Cielo; mi pare
                        ch'egli sia irato contro di me, e che per opprimermi con tutto il peso delle
                        disgrazie ti abbia fatta infelice per mia cagione. Ma s'egli domanda una
                        vittima, io m'offro volentieri; io gli consacro questi giorni perseguitati
                        ed afflitti; misero avanzo delle passioni e della fortuna, sono omai inutili
                        ed a me stesso ed agli altri; e benchè giovine, mi parrebbe di avere vissuto
                        abbastanza, s'io potessi morire per serbare la tua vita preziosa. Addio
                        intanto, mia consolatrice: oh come ti ringrazio della tua lettera! a dirti
                        il vero io non me l'aspettava, quantunque mi fossi un po' adirato contro di
                        te, e ne sento il rimorso: tu aggiungi beneficj a beneficj, ed io? povero
                        mio angelo, era pur amaro il calice della vita che una matrigna, e la tua
                        salute languente, ed il tuo cuore troppo sensibile ti hanno appestato; ed io
                        invece di raddolcirlo l'ho avvelenato assai più. Perdonami, mia tenera
                        amica, io sono innocente; ma sono pronto a pagare la pena come s'io fossi
                        colpevole.... io te ne scongiuro, imponimi qualunque sacrifizio, non sarò
                        tanto infelice se potrò in qualche maniera rimediare a' mali che ti ho
                        cagionati. Addio intanto.</p>
               <p>Sono andato anche ieri sera dalla Teresina, non ha segni di parto. È afflitta
                        ignorando tue nuove, ed io non ho potuto raccontargliele perchè non aveva
                        ancora ricevuta la tua lettera. Addio. Addio.</p>
               <space type="stacco-narrativo"/>
               <p>Martedì 9 Febbraro....</p>
               <space type="stacco-narrativo"/>
               <p>Ti ho scritto, mia dolce amica, per mezzo della posta: ho scritto ieri un
                        biglietto alla Sartirana, pregandola di mandare a prendere le mie lettere se
                        avesse mezzo sicuro, ma non ho saputo più nulla. Che siasi adirata? io non
                        lo credo, tanto più che ho consegnato il biglietto al suo servo, il quale
                        era tornato a cercare <emph>le lettere</emph>: sia intanto come si voglia,
                        io ti ho scritto per la posta sotto coperta a Bolognini. –
                        Stamattina è venuto il signor Alemanni: mi dice che va bene per me
                        — e per te?.... oh mia amica! egli mi ha trovato in un
                        abbattimento mortale; a dirtela in confidenza, tutta domenica e ieri ho
                        avuto una febbre continua che mi toglie l'appetito ed il sonno; il signor
                        Alemanni la crede effetto di malinconia.... ma non ti spaventare, è già
                        passata; e te lo scrivo perchè quando tu potrai leggere questa lettera sarò
                        bello e guarito. Addio. Addio.</p>
               <space type="stacco-narrativo"/>
               <p>Giovedì.....</p>
               <space type="stacco-narrativo"/>
               <p>Eppure i miei mali si raddolciscono quando penso ch'io ti posso serbare un
                        amico nel tuo Foscolo; e un tenero amico che non ti abbandonerà nelle tue
                        sventure, e che rispetterà le tue passioni, unico conforto che ti faccia
                        dimenticare alquanto il dolore della vita. Sì io sarò sempre il tuo amico, e
                        quando non mi vorrai più per amante, non temere, mia Antonietta, ch'io osi
                        avventurare la tua fama e la tua pace. Io soffocherò le mie sventure per non
                        inasprire le tue: sento che t'amo nella maniera la più passionata e la più
                        pura; io sacrificherò tutto per te; per te mio angelo, così indegnamente
                        sacrificato per me. Mi si dice che vi sieno gran feste: io non ne so nulla;
                        mi parrebbe di fare un sacrilegio cercando divertimenti mentre tu langui
                        lontana da me. Non vedo persona del mondo. Esco di casa assai di rado, e
                        soltanto per vedere la Teresina, o il Greco; e per pascermi di mille care e
                        funeste illusioni. Non so dirti sulla di nuovo; tutto il mondo è in
                        garbugli, in brighe, in chiacchiere pel nuovo governo; vennero da me <gap desc="parola illeggibile nell'autografo" resp="ed"/>Monti e Trivulzi.
                        L'ho lasciati politicare a lor modo, ed ho continuato a sorseggiare il thè,
                        e a consolarmi con le tue lettere.</p>
               <space type="stacco-narrativo"/>
               <p>Venerdì 12 Febbraro...</p>
               <space type="stacco-narrativo"/>
               <p>Dieci giorni che tu sei partita: non so nulla di te: il Greco nemmeno; una
                        sola tua lettera. Mio Dio, mio Dio! sono omai stanco di questa vita
                        angosciosa: non ti scrivo di più per non annoiarti, e perchè ti direi sempre
                        le stesse cose e le stesse offerte.</p>
               <closer>
                  <signed>Il tuo unico amico.</signed>
               </closer>
            </div2>
            <div2 n="272 (CXX)">
               <head>CXX.</head>
               <opener>
                  <dateline>
                     <date>….</date>
                  </dateline>
               </opener>
               <p>Ho restituite le chiavi di casa Delac al padrone. Per quanto io ci abbia
                        pensato, non so indicarti altro luogo tranne la mia casa. Ti aspetterò sino
                        a mezzogiorno passato. Se vieni, o se trovi tu qualche altro luogo migliore
                        dà una riga alla Teresina, la quale me la farà pervenire per tempo domani
                        mattina col solito uomo, che mi pare il mezzo più sicuro. Addio mio
                    cuore.</p>
            </div2>
            <div2 n="273 (CXXI)">
               <head>CXXI.</head>
               <opener>
                  <dateline>
                     <date>Martedì.</date>
                  </dateline>
               </opener>
               <p>Il <emph>tuo romanzetto ambulante</emph> ieri era gaio gaio come un bel
                        mattino di primavera; oggi.... che differenza! son ritornato così
                        malinconico che appena la tua vista potrebbe riconsolarmi. Non saprei
                        dirtene la ragione; ma sento, pur troppo! che la vita mi va mancando; la
                        mestizia si è fatta naturale in me.... oh! s'io non ti possedessi, e s'io
                        non dimenticassi tutti i miei affanni con te, vorrei più l'esistenza?
                        – Dimmi romanzesco: avrai forse ragione, ma non per questo potrò
                        guarire.... Ma come mai puoi tu combinare questa idea del mio carattere, con
                        un'altra tutta opposta? Io mi sento sempre favorire da te del titolo di
                            <emph>libertino</emph>; – ma io non so come si possa a un
                        tratto essere tutto cuore, e tutto corpo. – Io non voglio
                        giustificare nè l'uno nè l'altro dei torti che tu mi apponi. Mi conoscerai
                        meglio.... col tempo; seppure <emph>l'amore e il tempo</emph> possono in te
                        fare alleanza. Ma lasciamo andare.... Abbandoniamoci alla provvidenza.</p>
               <p>Lunedì avremo un luogo solitario dove potremo per qualche mese vederci senza
                        dar molto da sospettare: non prima: se si potrà ritornare da Mad. <emph>De
                            Lac</emph>, te lo farò sapere. Venerdì intanto lo tengo accaparrato in
                        casa tua.... Spero che stasera ti vedrò al Corso. Addio.</p>
               <closer>
                  <signed>Il tuo Amico.</signed>
               </closer>
            </div2>
            <div2 n="274 (CXXII)">
               <head>CXXII.</head>
               <opener>
                  <dateline>
                     <date>Martedì — ore 9.</date>
                  </dateline>
               </opener>
               <p>Il cielo ha avuto pietà di noi. Domani o doman l'altro al più tardi noi ci
                        vedremo: noi staremo soli soli in una casa inosservata, poco lontana dalla
                        tua: la strada è così fuor di mano ch'io non credo che anima vivente possa
                        conoscerti; le stanze sono impenetrabili come un santuario. Me l'ha ceduta
                        un Bolognese che parte questa notte o la seguente. Se domani per le ore 9
                        egli sarà partito, te lo saprò dire stasera al teatro; se non potrò
                        parlarti, mi farò in presenza tua un gruppo in un fazzoletto bianco. Allora
                        tu verrai domani poco dopo le 9 della mattina alla passarella. Esci pure con
                        un servo, sotto pretesto di andare a trovare madama.... affibbiale poi il
                        nome che vorrai tu.... modista. Io fingerò d'incontrarti; tu mi domanderai
                        conto di questa Madama.... ed io mi offrirò di accompagnarti. Se stasera non
                        ti dico niente o non ti avverto col segnale del gruppo, differisci sino alle
                        9 di domani l'altro. Sarà sicuramente il Bolognese partito, poichè io ci ho
                        perfino trovato il legno che cercava, e fra un'ora esco di casa per farcelo
                        mandare. Ricordati alle 9, alla contrada della passarella. Addio Addio.
                        Mille baci.</p>
               <space type="stacco-narrativo"/>
               <p>Ore 5.</p>
               <space type="stacco-narrativo"/>
               <p>Mio Dio, mio Dio! mi aspetto un fulmine come quello di ieri sera! per carità;
                        abbi compassione del tuo povero amico. – Doveva io precipitar
                        tutto? Ho mandato alle 10 un biglietto buffone al Greco, e gli chiesi nuove
                        di Cecco. Mi rispose: <emph>s'è alzato prima di me, e sta bene</emph>.</p>
               <p>Sono passato verso le 11, nè ho veduto il segnale.</p>
               <p>Sono ripassato alle due, ho ridomandato alla porta <emph>del Greco</emph> o
                        di tuo marito, e la portinaia mi rispose: <emph>non c'è in casa che il
                            Signor don Cecco</emph>.</p>
               <p>Aspettava le tre, dispostissimo di venirci, ed eccomi innanzi agli occhi il
                        Greco e tuo marito, il quale mi troncò la parola dicendomi: <emph>stasera ti
                            vedrò al teatro e ti darò la Costituzione</emph>. In seguito li ho
                        accompagnati a casa.... e ci avrei proposto di venire a salutarti, se,
                        avendo già trovato un mezzo sicuro di vederci, non mi fosse entrata la paura
                        di perdere tutto. Certi colpi non si devono fare che a caso disperato.
                        – Mi sgriderai tu, Antonietta?</p>
               <p>Mi sovviene che tu forse leggerai questa lettera dopo il teatro, e che non
                        avrai forse osservato il gruppo. Ricordati dunque di uscire domani mattina,
                        se io questa sera nel tuo palco intavolerò il discorso della figlia
                        invisibile. Se non, differisci sino a doman l'altro, che tutto allora sarà
                        sicuro. – Addio Addio.</p>
               <closer>
                  <signed>Il tuo Foscolo.</signed>
               </closer>
               <ps>
                  <p>P. S. – Vado al Corso, se il Cielo mi ti presentasse in
                            carrozza, e sola.</p>
               </ps>
            </div2>
            <div2 n="275 (CXXIII)">
               <head>CXXIII.</head>
               <opener>
                  <dateline>
                     <date>Martedì sera, ore 10.</date>
                  </dateline>
               </opener>
               <p>Ho girato su e giù, a dritta e a sinistra, ma non ti ho veduta. Dov'eri tu?
                        Il palco indicatomi era chiuso. Tu puoi immaginarti ch'io mi sono lagnato,
                        mi sono seccato, mi sono pentito di avere rotto il mio proponimento, e ho
                        giurato di mantenerlo come sacrosanto, e non accastarmi per tutto il
                        carnovale al teatro. Non ho avuto pazienza di veder finito il primo ballo,
                        ed eccomi a casa pieno della tristezza che mi hanno ispirato que' luoghi che
                        serbano tante dolci e patetiche rimembranze. Mi aspettava almeno qualche
                        avviso; sono uscito quasi a sera presentendo qualche congiamento; ma il mio
                        maligno genio mi ha strascinato al teatro. Confesso che il vedere deluse le
                        mie speranze mi offende; ma il vedermi abbandonato nel dubbio della tua
                        salute, e in preda a mille timori, credimi Antonietta, è il più fiero di
                        tutti i tormenti. Ma sia pure come tu vuoi! te lo ripeto, sono pronto a
                        qualunque sacrifizio; e forse lamentandomi offendo quella delicatezza che
                        d'ora innanzi mi sono prefisso, e ch'io devo alle tue sventure, alla tua
                        tranquillità, e molto più alla mia riconoscenza e al mio amore. Buonanotte.</p>
               <space type="stacco-narrativo"/>
               <p>Mercoledì, alle 1.</p>
               <space type="stacco-narrativo"/>
               <p>Lodato il cielo, tu non sei malata; invece del teatro dove io t'avrei veduto,
                        sei andata alla festa di ballo ove tu vedi ch'io poteva andarci. Meritava
                        per altro di essere prevenuto. Stamattina mi avevi promesso di vederti da
                        te; sei stata sempre fuori di casa. Ma tu stai bene, o almeno distogli come
                        puoi la tua malattia. Godi della tua gioventù; i piaceri siano pure per te;
                        tu li meriti: a me resteranno le lagrime, e la certezza di averti amato con
                        tutta la lealtà. Addio.</p>
            </div2>
            <div2 n="276 (CXXIV)">
               <head>CXXIV.</head>
               <opener>
                  <dateline>
                     <date>Giovedì a sera, appena ti ho lasciata.</date>
                  </dateline>
               </opener>
               <p>Io non so se potrò vivere più; davvero non lo so: ma mi pare di sentir troppo
                        i dolori dell'esistenza; e tu cerchi di amareggiarli. Ti sei seccata! vicino
                        al tuo amico ti sei seccata? e perchè ti ho consigliato di non ballare.
                        Povera Antonietta! tu non puoi sacrificarmi un leggero piacere; e tu sai
                        ch'io non esigo questo sacrifizio che per la tua salute: per la tua salute
                        così languente e così preziosa a questo sventurato che fu la cagione
                        innocente della tua disgrazia. Nè ti ho vietato di ballare, nè avrei osato
                        vietarlo. Piacesse al Cielo che tu fossi sana, o almeno che la tua malattia
                        non dipendesse dalla mia nemica fortuna! vorrei essere il tuo tiranno e
                        negarti de' piaceri innocenti? Ma anche nelle cose più leggiere un genio
                        maligno mi perseguita sempre. Dacchè tu fosti sposa non hai ballato; e
                        quando ogni tuo passo mi fa tremare, allora tu incominci ad appassionarti
                        per il ballo. Tu hai forse bisogno di essere occupata diversamente, e se non
                        fosse la tua malattia, e i rimorsi ch'io ne sento, vorrei rendermi più
                        noioso alla mia amica pretendendo che si occupasse sempre di me? Ma sarà
                        l'ultima volta ch'io ti chiederò dei piaceri. Io non ho saputo mai resistere
                        a' tuoi consigli e ti ho sempre ubbidita; ma non ti ho rimproverate le
                        compiacenze ch'io ti doveva. E tu?... non hai ballato, ma ti sei seccata.
                        Sia pure! Il tuo amico, se vuoi ancora chiamarlo con questo nome;.... no, il
                        tuo amico non verrà più a niuna festa. Io non amo nè vederti in pubblico, nè
                        esserti importuno, nè.... non so come spiegarmi..., ma iersera pareva che tu
                        arrossissi.... pazienza! io t'amerò sempre, e t'obbedirò sempre, e qualunque
                        dispiacere tu mi recherai sarò abbastanza compensato dall'immenso amore che
                        tu mi hai per più mesi portato. Addio, mia Antonietta. Addio. Vado a
                        rileggere le tue lettere, e sfogare con le lagrime quest'amarezza mortale
                        che mi angustia il cuore. — Addio. Addio. A rivederci doman
                        l'altro all'ora indicatami.</p>
               <space type="stacco-narrativo"/>
               <p>Venerdì mattina, alle 10.</p>
               <space type="stacco-narrativo"/>
               <p>Mia cara amica; in verità ho passate molte notti infelici; ma niuna più
                        angosciosa di questa. Ho pure sofferto, e soffro ancora. Tu sai che tutto mi
                        affligge; e perchè, mia dolce Antonietta, non risparmi il tuo sventurato
                        amico? Addio. Addio. Oggi vedrò la Teresina: povera sciagurata!</p>
            </div2>
            <div2 n="277 (CXXV)">
               <head>CXXV.</head>
               <p>Credi tu ch'io voglia tenermi quello ch'è tuo; e ch'io ti esponga a discordie
                        con tuo marito? – Tu hai mancato di fede promettendomi mille volte
                        il tuo ritratto che non mi hai dato mai; ma il tuo esempio non deve servirmi
                        di scusa, nè io mi degno di carpire ciò che tu dovevi darmi spontaneamente.
                        Nè dopo questo momento te ne farò più rimproveri, e molto meno della poca
                        civiltà con cui cominci a trattarmi. Si parla al vento. Tutto dipende dal
                        cuore, mia buona amica, dal cuore che nè il cielo nè gli uomini nè la
                        fortuna possono cambiar mai....</p>
               <p>Prima di partire verrò a vederti un'altra volta forse per l'ultima.
                        – Addio. Io ti desidero quella felicità ch'io ho perduto; non per
                        tua colpa; ma doveva io abbondonarmi con tanta buonafede? Addio. Nondimeno
                        io mi dimenticherò di Madama Aresi, ma non mai della mia Antonietta di sei
                        mesi addietro. <add resp="ed">Questa</add> forse non fu che una creatura
                        della mia fantasia; ma la tristezza degli uomini e la infelicità della mia
                        vita non mi fanno sperare più che nell'illusione, ed io amo di accarezzare
                        quest'idolo lusinghiero. Addio.</p>
               <closer>
                  <signed>Il tuo Amico.</signed>
               </closer>
            </div2>
            <div2 n="278 (CXXVI)">
               <head>CXXVI.</head>
               <opener>
                  <dateline>
                     <date>Domenica, ore 4 passate.</date>
                  </dateline>
               </opener>
               <p>Ho veduto da lontano tuo marito, e sono volato a casa tua; non v'era servo
                        nell'anticamera, nè ho osato penetrare senza prima informarmi, tanto più
                        ch'io aveva veduto in corte un cavallo sellato, che mi ha fatto sospettare
                        qualche visita generalizia. Non so intanto come regolarmi per vederti; e
                        sono in dubbio s'io debba venire <emph>formalmente</emph> da te e dal
                        marito; ho per altro deciso di lasciarmi guidare affatto affatto da te. Per
                        oggi non aspetto tue lettere; la festa di stasera deve tenerti occupata...,
                        questa festa che mi rammenta una simile, principio de' miei celesti piaceri;
                        e di tante lagrime; ma e degli uni e delle altre io ringrazio te, donna
                        divina, te sola, per cui soffro questa misera vita nella speranza che ti sia
                        cara. – Oggi ho rotto il digiuno; sono stato al Corso, a casa
                        Appiani, e dalla mamma Somaglia; voleva andare a teatro, ma.... ho
                        propriamente fatto voto di lasciar fuggire il carnovale; io me ne starò al
                        mio caminetto, scrivendo, piangendo, fantasticando. — Della
                        lettera intercetta hai tu trovata la trama? per me non so che dire; quasi
                        vorrei far chiedere al signor Sertori se mai non me l'avesse ancora
                        recapitata; quante volte un po' d'infingardaggine produce de' mali-umori?
                        Non posso credere tanta bassezza in Cecchino. Ma che tutti tutti anche i più
                        onesti diventino tristi per congiurare con la mia iniqua fortuna? Avrai
                        ricevuto il tuo ritratto; me lo sono strappato dal cuore, e ad onta della
                        mia promessa avevo deliberato di non ridartelo, ma sono contento di averti
                        obbedita.</p>
               <p>Avrai questa lettera quando un tuo servo mi recherà la tua. Tempo fa ci
                        vedevamo ogni sera, eppure non si mancava di scriverci! ma gl'infelici
                        mortali sono sempre condannati a desiderare il tempo passato, di cui ci
                        ricordiamo i piaceri, avendone obbliati i dolori. Per me, mia dolce amica,
                        non saprei come e quando inviarti mie lettere, ignorando l'ora in cui tuo
                        marito potrebbe esser fuori; e sarebbe pericoloso se ti fossero consegnate
                        lui presente. Aspetto il tuo consiglio. Ma soprattutto non m'abbandonare
                        senza nuove della tua salute. Il tuo silenzio su questo proposito mi rende
                        più infelice della tua stessa malattia. Addio. Credimi sempre sempre il tuo
                        più tenero amante sin che vorrai, e il tuo eterno amico anche a tuo
                        dispetto. Addio. Addio.</p>
            </div2>
            <div2 n="279 (CXXVII)">
               <head>CXXVII.</head>
               <p>Eccoti l'ultimo sacrificio, mia tenera amica, e forse il più grande. Ma io lo
                        doveva al mio infelice amore, che non può omai far altro per te che di
                        procurare la tua felicità a costo delle mie lagrime. – Nel mio
                        dolore avrò almeno il conforto di non averti lasciata in pericolo di
                        abbandonarti a como indegno di te.</p>
               <p>Fammi avere la risposta.</p>
               <p>Ma ti scongiuro, non me ne parlare più; io ne ho pregato anche B....
                        – io non posso resistere all'idea di averti perduta, eternamente
                        perduta.... e sa il Cielo per quanto tempo t'amerò ancora!</p>
            </div2>
            <div2 n="280 (CXXVIII)">
               <head>CXXVIII.</head>
               <opener>
                  <dateline>
                     <date>Lunedì, ore 7 della mattina — 22 Febbraio <add resp="ed">1802</add>.</date>
                  </dateline>
               </opener>
               <p>Non mi ami più come prima; tu lo confessi; e sai ch'io mi sono arreso al tuo
                        amore ardentissimo, nè posso appagarmi di un amore languente. Non mi vedrai
                        dunque più; se non quando tornerai a darmi prove d'una veemente passione, o
                        quando avrò domata la mia. Spero più nel secondo rimedio, quantunque tardo e
                        doloroso, ma ben più sicuro perchè dipende da me solo, e non dal tuo cuore,
                        di cui non puoi sempre fidarti. Forse mi hai tradito, o mediti tradimenti;
                        ma non mi querelerò per non meritarmi se tu sei innocente, que' rimorsi a'
                        quali io t'abbandono se tu sei rea. Tu hai fatto de' sacrifici, e ne facevi
                        assai più s'io li esigeva; ma avrei degnata di tanto amore una donna che mi
                        avesse negato de' sacrifici? Mi lusingo però di averli ricompensati con
                        somma onestà, e con pianto infinito. Nè voglio, come ora fai tu,
                        rimproverarti beneficj e dispiaceri; sono stati reciprochi; e i beneficj
                        furono necessari alle nostre comuni sventure, e i dispiaceri raddolciti
                        dall'immenso amore che ci ha per sette mesi congiunti. Tu mi tacciavi di
                        libertinaggio; il tempo ha giudicato; nel mio dolore mortale sono confortato
                        dalla certezza di averti amata con lealtà; io ti desidero la stessa
                        consolazione se mai il mio abbandono ti affliggesse, e se la tua coscienza
                        può dartela. – Addio. – Ma niuna donna si vanterà di
                        avermi strappato da te; rispetterò la tua fama <gap desc="parola illeggibile                             nell'autografo" resp="ed"/>; la mia vita e il mio sangue ti sarà sempre
                        consecrato; e serberò eterna la riconoscenza del tuo delicato e dolcissimo
                        amore. — Eccoti rinnovate le mie promesse e ti giuro che saranno
                        inviolabili: ricordati delle tue. Vivi felice. L'amore si estinguerà; ma la
                        mia amicizia sarà tenera, sacra, perpetua, e non ti lascerà che nell'estremo
                        momento de' miei giorni infelici; e son certo che la tua non mi abbandonerà
                        mai. Addio.</p>
            </div2>
            <div2 n="281 (CXXIX)">
               <head>CXXIX.</head>
               <p>Battista vi avrà recato i panni prestatimi. Gigola abita in contrada dei
                        Moroni, secondo piano, rimpetto al sellaro. Non si sale per la scala grande;
                        ma per una porticina poco distante dalla detta scala. E poi basta chiedere
                        al portinaio. Addio.</p>
               <p>Buona fortuna e migliore fama. Godo di avervi abbandonata a tempo. Abbiamo
                        risparmiate scene sanguinose. Ma pare che voi vogliate provocarle. Siate più
                        civile in pubblico con me. Rispetto i vostri capricci, e li compiango:
                        rispettate voi in me l'uomo che avete amato ardentemente, e compiangete
                        colui che avete forse fatto infelice. Ma non mi rendiate favola di Milano,
                        perch'io saprò rendervi favola del mondo: profittate insomma delle mie
                        virtù. Sapete con che delicatezza mi sono portato con Cecchino. Posso
                        vincere le mie passioni, e le vinco: ma non so soffrire umiliazioni. Con la
                        stessa energia ch'io sento l'amore, sento il dovere ch'io devo alla mia
                        riputazione, al mio carattere ed a' miei studi. Non temete dunque ch'io
                        faccia per l'amore pazzie, nè per voi; le farò bensì per l'onore e per me.
                        Riconoscente ai beneficj, sono riconoscentissimo anche alle ingiurie. Voi mi
                        conoscete profondamente: e confessate ch'io sono diverso dagli altri. Siate
                        civile, se non volete ch'io ve lo faccia toccare con mano. Mi giurate
                        amicizia ed umiliate il vostro <emph>tenero amico</emph>? Badate che chi
                        preferisce l'onore alla vita è padrone di tutti coloro che vogliono
                        avvilirlo.</p>
               <p>Siate generosa con me, sarete ricompensata; e voi sapete che niun mortale mi
                        supera in generosità. Addio.</p>
            </div2>
            <div2 n="282 (CXXX)">
               <head>CXXX.</head>
               <opener>
                  <dateline>
                     <date>….</date>
                  </dateline>
               </opener>
               <p>Vi rimando la vostra lettera sigillata.</p>
               <p>Se vi discolpate, io credo più a' miei occhi che alle vostre parole;
                        – ed il tempo delle parole è passato, e le discolpe sono inutili;
                        se mi offendete, non voglio avere nuove ragioni di sdegno. Se mi lusingate,
                        non posso credervi, nè se vi credessi mi degnerei di arrendermi.</p>
               <p>Quel che è stato è stato; addio. Profittate....</p>
            </div2>
            <div2 n="283 (CXXXI Di Antonietta Fagnani Arese)">
               <head>CXXXI.</head>
               <opener>
                  <byline>Di Antonietta Fagnani Arese</byline>
                  <dateline>
                     <date> Milano 14 <add resp="ed">Gennaio</add> 1803.</date>
                  </dateline>
               </opener>
               <p>Eccovi una prova della mia compiacenza: avete desiderato la traduzione del
                        Werther; eccovela fatta con la maggiore esattezza che mi è stato possibile.
                        Ella fu utile a me procurandomi la soddisfazione di compiacervi, e lo sarà a
                        voi in caso di scioglimento di corpo, che il cielo però vi tenga lontano.</p>
               <p>Addio Ugo, ricordatevi di Marco, di Ghittina, di Bolognini, di Guaria e della
                        vostra</p>
               <closer>
                  <signed>Antonietta.</signed>
               </closer>
            </div2>
            <div2 n="284 (CXXXII)">
               <head>CXXXII.</head>
               <p>Sono uscito per seppellire il carnovale, e me ne pento; non avrei saputo
                        nuove perfidie; sieno vostre o del signor Bolognini, sono sempre sciagurate
                        e ridicole: pare che dopo un anno ei dovesse lasciarmi in pace, e non
                        servirsi di me per intrigo delle vostre misere passioncelle. Ad ogni modo io
                        vi scrivo non per iscolparmi, ma per avvertirvi che se voi intuonerete la
                        musica io risponderò. Il signor Bolognini venne un mese addietro a trovarmi.
                        Mi raccontò le sue discordie con voi; e finalmente mi chiese le vostre
                        lettere assicurandomi ch'egli ve le avrebbe portate. La visita, che mi parve
                        dapprima diplomatica, cominciò ad essermi sospetta. Gli dissi che nè doveva
                        nè voleva consegnargli nulla, e che ve le avrei mandate io stesso. Mi
                        aspettava un vostro <emph>ordine</emph>, ma non venne, ed io cominciai a
                        diffidare ognor più dell'ambasciadore. Tornò; e mi fe' tortuosamente la
                        stessa domanda; ma senza riuscita. – M'accorsi che la cosa aveva
                        origine da qualcheduno de' vostri soliti intrighi; e sebbene io conoscessi
                        gli attori della commedia, tutto avrei immaginato fuorchè tradimenti. Ma
                        ieri ho saputo che il signor Bolognini disse ch'io gli lessi una delle
                        vostre lettere; o per lo meno voi lo diceste, e lo diceste lagnandovi di me,
                        come causa, per questa mia indiscretezza, de' vostri dissidi. Ma se
                        l'invenzione provenga da Bolognini, o da voi, è sempre un'orrenda calunnia,
                        e poichè lo volete, io farò uso delle vostre lettere con più profittto o con
                        più vostro cuore. Conoscete voi il Lovelace della Clarissa? Sappiate che voi
                        sarete il Lovelace femminile, e le vostre lettere e le avventure de' vostri
                        amanti me ne danno argomenti, e mi risparmieranno fatica. Vi ricorderete
                        ch'io posso senza taccia di calunniatore mostrare lettere intercette e
                        violate da' vostri amici, arti meretricie per perdere me e quell'infelice
                        Petracchi; raggiri del marito; spionaggio del capo-ruffiano di Milano; un
                        orrido tradimento che mi rapì la salute, un duello da voi procacciato tra il
                        signor <gap desc="parola illeggibile nell'autografo" resp="ed"/> e me, e che
                        voi miravate sorridendo, tutte cose ch'io potrò contestare con le vostre
                        lettere. Ma vi <gap desc="parola illeggibile nell'autografo" resp="ed"/> con
                        le lettere de' miei precessori e successori e certo scambio di <gap desc="parola illeggibile nell'autografo" resp="ed"/> e certi <gap desc="parola illeggibile nell'autografo" resp="ed"/> e i biglietti a un
                        antico cavaliere servente di Milano. E perchè sappiate che i vostri amici
                        cedono alla soggezione, e alla <gap desc="parola illeggibile nell'autografo" resp="ed"/> io produrrò delle opere vostre che non potrete mai <gap desc="parola illeggibile nell'autografo" resp="ed"/> come mi sieno <gap desc="parola illeggibile nell'autografo" resp="ed"/>
                  <add resp="ed">Dicono (?)</add> i letterati che l'<add resp="ed">
                     <title>Ortis</title>
                  </add> è un bel romanzo italiano; io non voleva più delirare con queste
                        frenesie giovanili; ma poichè voi mi stuzzicate, io <add resp="ed">dopo</add> il romanzo del mio <add resp="ed">cuore</add> scriverò il
                        romanzo della mia ragione che voi avete illuminata.</p>
            </div2>
            <div2 n="285 (CXXXIII)">
               <head>CXXXIII</head>
               <opener>
                  <salute>A LUIGI BOLOGNINI – Milano.</salute>
                  <dateline>
                     <date>Di casa 3 Marzo 1803.</date>
                  </dateline>
               </opener>
               <p>So che madama Aresi mi accusa <emph>di avere letta a voi una delle sue
                            lettere</emph>. O voi mi avete calunniato, e scolpatemi: o Madama vi
                        addossò una calunnia, e scolpate voi stesso. Non fate che i dubbi ispiratimi
                        dalla vostra visita inaspettata diventino certezza. Non mi aspettava
                        siffatti intrighi dopo ch'io n'era uscito: e molto meno da voi che mi
                        protestate amicizia, e da una donna che ho trattato sempre con tenerezza e
                        generosità anche quando mi ha dato molte occasioni di vendetta e molte armi.
                        Addio.</p>
            </div2>
            <div2 n="286 (CXXXIV)">
               <head>CXXXIV.</head>
               <opener>
                  <dateline>
                     <date>
                        <add resp="ed">Milano 3 Marzo 1803</add>.</date>
                  </dateline>
               </opener>
               <p>Credeva di avervi ispirata migliore opinione di me. Pochi de' vostri amici
                        hanno avute tante ragioni di risentimento da voi, e niuno forse s'è
                        contenuto con maggiore delicatezza della mia. Voi frattanto mi accusate di
                        avere lette le vostre lettere al siginor Bolognini. La sua visita
                        diplomatica mi fece un giorno sospettare qualche tradimento. Non so da chi
                        provenga la calunnia. So bene che nè il mio sistema di vita, nè le prove
                        ch'io ho dato a voi sino ad esporre la mia vita tre volte e l'ultima col
                        Signor Ferrari quand'io non vi era che semplice amico, poteano farvi
                        sospettare della fede de' miei accusatori. Non vi fidate nè della loro
                        bassezza, nè della mia generosità. —</p>
            </div2>
            <div2 n="287 (CXXXV Di Antonietta Fagnani Arese)">
               <head>CXXXV.</head>
               <opener>
                  <byline>DI ANTONIETTA FAGNANI ARESE.</byline>
                  <dateline>
                     <date>Milano 4 Marzo <add resp="ed">1803</add>.</date>
                  </dateline>
               </opener>
               <p>Vi hanno assai ingannato se vi hanno suposto che io dica male di voi.
                        Sappiate che non lo penso, e che se anche lo pensassi non lo direi, perchè
                        non ci sarebbe del mio amor proprio a diffamare uno per il quale ho
                        publicamente mostrato stima e amicizia. Riguardo alla visita di Bolognini
                        non so cosa intendiate per diplomatica; quello che posso assicurarvi è che
                        quantunque non ci sia fra me e Bolognini quell'armonia che v'era avanti, lo
                        credo però incapace di qualunque intrigo. Voi bramate che vi restituisca gli
                        vostri ritratti, ed eccoli uniti alla presente, desidero anch'io che voi mi
                        rendiate le mie lettere, e mi lusingo di trovarvi egualmente compiacente. Mi
                        spiace che prendiate le cose così a sbalzo, e che crediate
                        inconsideratamente tutto quello che vi viene suposto, e specialmente che
                        attribuiate a me tanta ingrattitudine quanta non sono nemmeno capace di
                        concepire.</p>
               <p>Ringraziandovi in prevenzione delle lettere, che non dubbito avrete la
                        compiacenza di mandarmi, vi assicuro che il vostro nome non esisterà nella
                        mia bocca, essendo già avvezza a non parlarne mai. La vostra amica</p>
               <closer>
                  <signed>A. Aresi.</signed>
               </closer>
            </div2>
         </div1>
      </body>
   </text>
</TEI.2>
