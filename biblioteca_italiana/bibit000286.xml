<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Ricordi</title>
      <author>Giovanni di Pagolo Morelli</author>
    </titleStmt>
    <extent>410 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000286</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Mercanti scrittori : ricordi nella Firenze tra Medioevo e Rinascimento / Paolo da Certaldo ... [et al.]</title>
        <editor id="ed">Branca, Vittore</editor>
        <publisher>F. Le Monnier</publisher>
        <pubPlace>Firenze</pubPlace>
        <date>1986</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>858.10308 - SCRITTI MISCELLANEI ITALIANI. ORIGINI-1375. DIARI, GIORNALI, RIMINISCENZE RACCOLTE</term>
      </keywords>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pisa</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Pisa</name>
      </respStmt>
      <item>Correzione linguistica</item>
    </change>
    <change>
      <date>2004-06-22T00:00:00.000+02:00</date>
      <respStmt>
        <name>Laura Sarzi Braga</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-07-02T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1>
<head>Introduzione</head>

	<p>Perché in questo libro non è scritto per innanzi alcuna cosa, m'è venuto voglia, cioè a me Giovanni di Pagolo di Bartolomeo di Morello di Giraldo di Ruggieri, ovvero Gualtieri, di Calandro di Benamato d'Albertina de' Morelli, iscrivere di nostra nazione e condizione antica e che di noi seguiterà insino potrò e mi ricorderò; e ciò per passare tempo e che i nostri alcuna cosa ne sappino, perché oggi ogni catuno si fonda in grande antichità; e pero vo' mostrare la verità della nostra. E, come vedete, in somma v'ho nominati quelli antichi discesi l'uno dell'altro, come vedete di sopra, secondo ho trovato per iscritti in certi libri e scritte molto antiche. Chiamerò questo libro <title>Ricordi di Giovanni di Pagolo e cetera...</title> Al nome di Dio e della sua gloriosa madre Vergine Maria e del beato messere Santo Giovanni Batista e del beato messere Santo Antonio e della graziosa vergine Santa Caterina e di tutta la eccellentissima e santa corte celestiale (alla quale con divozione facciamo umilemente priego che in me, come che indegno, presti tanto della sua grazia che appresso per buona memoria de' miei io iscriva quello che principalemente sia onore e gloria dell'altissimo Idio, salute d'infinito gaudio all'anime de' nostri passati e di quelli che al presente sono e che per grazia verranno, sia onore e loda di vertudiosa, buona e santa vita di noi e di chi di noi per grazia di Dio discenderà) principiato negli anni di Cristo 1393.</p>
	<space type="stacco narrativo"/><p><emph>(Origine de' Morelli prencipiata)</emph></p>
	<p>Con ciò sia cosa che pe' nostri antichi venuti ad abitare nella città di Firenze già sia anni 300 o più, e non lasciato di loro nel prencipio alcuna memoria, o veramente, se lasciato, come persone non ricchi ma piuttosto bisognosi, non riguardate né riserbate le loro povere iscritture e molte perdutene o venute per antichità meno; al presente, volendo solo alle cose chiare dare alquanto di lume, quelle cose che a noi per iscritture o per vera fama fieno note ne' seguenti capitoli per me Giovanni fieno coll'aiuto di Dio iscritte in quel modo e forma che a me fia veramente noto, sanza aggiugnere o levarne alcuna cosa.</p>
	<p>In prima narreremo, per dare ordine e fondamento a quello che abbiamo nel concetto di scrivere, tutte le parti che vogliamo, e come l'una dopo l'altra seguitare, secondo la chiarezza a noi conceduta e con quella brevietà che al nostro intelletto fia possibile. Nella prima faremo menzione del paese e luogo propio donde anticamente siamo. Nella seconda faremo memoria, none del primo venuto abitare dentro in Firenze né eziandio del tempo che al primo fu concetto, ché non ci è chiaro, ma solo faremo menzione del primo chiarito a noi per nostri libri e scritture, e 'l nome d'esso e dove primamente abitò e in che tempo, albitrandolo sanza ingannarci. Nella terza sarà iscritto i discendenti del primo nominato e 'l mestiero d'essi e dove abitorono. Nella quarta e utima si farà memoria di certi gran fatti avvenuti alla nostra città e a noi, cioè in nostra particularità propia, narrando solo le cose avvenute a' dì miei e prima, cioè delle quai mi ricordo o per veduta o per buona notizia, e non d'altre; intramettendo le dette parti fra l'altre materie come accadrà ne' tempi, isperando che il frutto pervenga ai termini iscritti di sopra e utimamente volendo in parte ammaestrare i nostri figliuoli o veramente nostri discendenti per vero asempro e per casi intervenuti a noi; ne' quai ispecchiandosi ispesso, ne riceveranno colla grazia di Dio salute di buono provvedimento, e se none in tutto, ché non sono cose di tanto valore, almeno in alcuna parte mediante l'aiuto di Dio e il loro buono intelletto.</p>
</div1>
</front>
<body>
<div1>

<head>Parte I</head>

<argument><p>[«Del paese e luogo propio donde anticamente siamo»]</p></argument>

<space type="stacco narrativo"/><p><emph>(Come il Mugello è situato in bellezza, bontà e grandezza d'uomini, di terreno e fortezze e cetera)</emph>.</p>
	<p>Anticamente i nostri, già è cinquecento anni o più, ebbono loro ceppo e principio, nominato per vigore d'alcun valsento o sustanzia, nel bel paese di Mugello, cioè nel pioviere di San Cresci, nel populo di Santo Martino a Valcava. E perché ingrata cosa sarebbe se delle molte nobiltà, delle quai è dotato il detto paese, per noi non se ne facesse d'alcuna menzione, con ciò sie cosa che a noi, in quanto al mondo, è suto principio di darci onorevole e gentile essere, facendoci dono di parte di se medesimo mediante la vertù di nostri antichi, dove nel prencipio per loro fu eletta e disposta la nostra sedia, dalla quale origine pervenuti e aumentati siamo, come dett'è di sopra; dico che al detto paese di Mugello si può narrare di esso molte nobile e perfette bontà. Ma per non distendere il mio picciolo intelletto in quelle cose che pienamente non saprei esprimere ed eziandio per fuggire la lunghezza dello iscrivere, solamente ne distingueremo tre. La prima si è bellezza, la seconda si fia bontà, la terza sarà grandezza; e per meglio darci a 'ntendere a noi medesimi e per none avviluppare, faremo brieve distinzione sopra ciascuna delle tre parti, seguendole appresso in tre piccioli capitoli. Dico in prima che 'l Mugello è il più bello paese che abbia il nostro contado; e di questo ha comunemente fama da tutti o dalla maggiore parte de' nostri cittadini. E come che questa testimonianza in gran parte sodisfaccia, nondimeno per più gloria del detto paese non vogliamo rimanere contenti a questo, ma per più certezza andremo in tralle parti disaminando. E a mio parere, volendo pienamente vedere e provare quello ch'è detto, ci conviene andare per tre membri principali, ne' quai tutto s'inchiude; e per essi tutt'e tre le parti si debbono pienamente chiarire. La via è questa. Prima, dobbiamo vedere e disaminare gli uomini e persone che posseggono e governono; secondo, quello ch'è posseduto, e questo dovideremo in due, cioè prima narreremo le propietà del terreno e appresso delli abituri, perché ciascuno ha distinte parti. Ora abbiamo trovato e veduto come dobbiamo seguitare ne' tre capitoli che seguitano con questo.</p>
	<p>Dico che la bellezza si vede chiara e manifesta nelle persone: cioè nel Mugello ha gran quantità d'uomini, e, secondo contadini, sono orrevoli persone, assettati e puliti nel lor mestiero; simili le lor femmine, sono belle foresi, liete e piacevoli, tutte innamorate, sempre cantando e ballando, facendo continovo buona e lieta festa; e simile è copioso di nobili cittadini d'ogni tempo, uomini e donne, i quai con cacce, con uccelli e con festa e con gran cortesie fanno risonare e fiorire il paese e di bellezza e d'allegrezza tutto l'anno. Appresso, vedrai il paese, in quanto al terreno, tanto vago e piacevole con tutti i diletti che saprai domandare. E prima, egli è situato nel mezzo d'un bellissimo piano dimestico e adorno di frutti belli e dilettevoli, tutto lavorato e adornato di tutti i beni come un giardino; appresso, vedi pel mezzo un corrente fiumicello, tutto dilettevole, e più altri vivai e rivi, i quai con diletto discendono da' vaghi monti, da' quai il detto piano è accompagnato. D'intorno, come una bella ghirlanda, sono situati di piaggette e colli atti al montare; e simile v'ha de' grandi e alti e nondimeno dilettevoli. E tengono parte di salvatico e parte dimestico, e certi né salvatichi né dimestichi, ma tra l'uno e l'altro con molta bellezza. I terreni presso all'abitazioni vedi dimestichi, ben lavorati adorni di frutti e di bellissime vigne, e molto copioso di pozzi o fonti d'acqua viva. Più fra' poggi vedi il salvatico, gran boschi e selve di molti castagni, i quai rendono grande abbondanza di castagne e di marroni grossi e buone; e per essi boschi usa gran quantità di selvaggina, come porci salvatiche, cavriuoli, orsi e altre fiere. Più di presso all'abitazioni v'è gran quantità di boschetti di be' querciuoli, e molti ve n'ha acconci per diletto, netti di sotto, cioè il terreno a modo di prato, da 'ndarvi iscalzo sanza temere di niente che offendesse il piè. Appresso, vedrai grandi iscopetini e ginestreti, dove usano lepri in gran quantità, fagiani e altri salvaggine. Più di presso, seguente i sopra detti, vedi grandi iscoperti adorni d'olorifiche erbe, serpillo e sermollino, tigniamica e ginepri, con vaghe fontane le quai si spandono per tutto. E questo è ben copioso di starne, di cotornici e di fagiani, quaglie e molte lepri: dilettevole e vago da cacciare e da uccellare, dà sommo diletto e piacere. Nel terzo e utimo grado ti si dimostrano li edifici, grandi, forti, ben posti, nobili di muraglia, grandi e spaziosi di ricchi e nobili abituri, adorni co' ricchi e vaghi diporti da prendere con diletto intorno a essi.</p>
	<p>E perché questo utimo grado, non men bello che gli altri, abbia pienamente suo dovere, seguendolo con ordine, come s'è fatto negli altri, dico che nel suo principio, cioè nel mezzo, dove abita il cuore, capo e principio di tutti i membri, si dimostrano principalemente sei notabili fortezze poste pello Comune di Firenze a guardia e fortezza di tutto il paese. Le dette castella prima sono poste in belli e vaghi siti, nobilemente ordinate pello mezzo del piano, di lungo l'uno dall'altro circa di tre miglia. Vedile prima inforniate da un bello, largo e cupo fosso, pieno di buon'acqua; appresso, le vedi cinte d'alte mura e grosse e forti, dove sopra siede fortissime torri, alte in beccatelli, molto vaghe; e dentro le vedi nobilissimamente bene abitate, piene di case, ordinate con vaghi borghi abbondanti d'artefici d'ogni ragione, saputi e pratichi e che bene sanno ricevere e onorare i forestieri. Intorno a queste castella, pelle piagge e colli e poggetti, dattorno presso a due o tre miglia, ha molti abituri di cittadini posti in vaghi e dilettevoli siti, bene risedenti, con vaga veduta, sopra istanti a' vaghi colti, adorni di giardini e pratelli, con belli abituri e grandi di sale e camere orrevoli a gran signori, copiosi di pozzi di finissime e gelate acque. Appresso a questi, più fra' maggiori poggi, di lungo dalle castella sei o otto miglia, ha molte fortezze grandi e nobile, possedute da nobili e gentili uomini, i quai allettano per degnità i paesani, onorandogli acciò ch'egli usino e istieno volentieri alle loro fortezze in compagnia e in piacere di loro; e con queste ha, ne' luoghi più foresti e dove è il bisogno, assai fortezze tenute e guardate pel nostro Comune, le quai sono maravigliosamente forti e belle e atte agli opportuni bisogni de' paesani. Non si iscriverebbe in sei carte pienamente tutte le bellezze di questo paese; e però fareno fine, rimanendo contenti d'avere tocco solamente le cortecce d'alcuna.</p>
	<p>Nella seconda parte, dove abbiamo promesso di narrare le bontà del Mugello, dico che ragionevolemente, sendo perfetto, ci debbono essere manifestate pelle medesime vie dove di sopra abbiamo veduto le sue bellezze. E volendo da esse medesime chiarirci, seguita che negli uomini e persone di questo paese principalmente apparisca bontà; e che questo sia molto manifestamente si vede.</p>
	<p>E prima, e' sono persone divote e caritative, secondo loro essere, verso Idio; e questo vedi perché da loro più luoghi di gran divozione sono nel detto paese edificati e non sanza grande aiuto e limosine fatte pe' paesani, e così di continuo sono da loro mantenuti: e fra gli altri e' v'è i romiti di Monte Asinaio, che sono molto divoti, e simile il luogo; appresso, vi sono i frati dal Bosco, luogo di gran divozione, e molti altri ve n'ha, i quai sono di gran divozione. Appresso, gli hai trovati molto fedeli al Comune di Firenze e guelfi, e questo hanno dimostrato in molti luoghi e in più loro buone operazioni. E fra l'altre, eglino coll'aiuto e volontà del nostro Comune e colla loro buona sollecitudine si trovarono a cacciare i tirannichi Ubaldini, ghibellini, nimici e rubelli de' guelfi e del Comune di Firenze: e a questi fatti si ritrovarono più volte, a molte zuffe, de' nostri consorti, i quai abitavano nel Mugello e ricevettono molti danni e nelle persone e nel loro avere. E così i detti paesani sono istati forti e fedeli alla divozione del Comune e mai voluto assentire alle molte promesse e gran doni volute fare loro per contaminarli da' detti Ubaldini: sempre suti loro contro, e per difesa delle terre e fortezze mai è bisognato darle in guardia se non propio a' paesani, sempre seguito con amore e con zelo la trionfale insegna del nostro Comune e simile la cattolica insegna de' venerabili guelfi. Appresso, e' sono fedeli a ciascun cittadino in ispezieltà, sono nel loro mestiero leali e diritti, solleciti nel lavorio, costumati, piacevoli, riverenti e pieni di cortesia, saputi in tutte cose e spezialmente in quelle che dilettano i gentili uomini, come di cacciare, d'uccellare, di pescare, sempre apparecchiati e colle persone e con le cose opportune a quello che gli richiedi. Le loro femmine, simili agli uomini, costumate, piacevoli, oneste, sapute e facenti, con tutte quelle virtù che a' contadini si richiede.</p>
	<p>Ancora si vede pe' loro terreni la bontà grande dell'abbondanze delle ricolte vi si fanno. E prima, vedi nel piano del Mugello e migliori e più fruttiferi terreni che sieno nel nostro contado, dove vedrai fare due o tre ricolte per anno e ciascuna abbondante di roba: e di tutte le cose che sai addomandare, ivi si fanno perfette. E appresso, ne' poggi hai perfetti terreni, e favvisi su grande abbondanza di grano e biada e di frutti e d'olio, e simile vi si ricoglie assai vino, gran quantità di legname e di castagne, e tanto bestiame che si crede che fornisca Firenze pelle terza parte. Appresso, esce del Mugello gran quantità di formaggio e molto panno agnellino e molti polli e altre uccellagione dimestiche e simile salvaggiume in grande abbondanza; e tutte le dette cose sono sommamente buone sopra tutte l'altre del nostro contado.</p>
	<p>Nella terza parte ti resta solo a vedere la bontà e utilità degli edifici: e questa si vede prima in cinque castella, come è detto, che sono nel piano. Queste sono fortissime e di fossi e mura e torri da non temere per via di forza da tutto il mondo; e dentro sono bene agiate da potere ricevere ne' tempi de' bisogni e uomini e persone e la ricolta tutta col bestiame, e tutto istà salvo e sanza disagio d'acqua o d'alcuna cosa opportuna. Appresso, vi vedrai a tutte queste castella fare mercato ogni quindici dì, partitamente all'uno e all'altro come tocca, e a questi mercati vedi tutto il Mugello: giascuno è per vendere o per comprare sue mercantie. Quivi viene in grande abbondanza di ciò che tu sai addomandare. E per levare via molti inconvenienti, i quai potrebbono nascere per molte cagioni, a tutte queste castella istà un podestà cittadino da Firenze, il quale tiene somma ragione a tutti e tiene in pace i suoi sottoposti; e sono tenute queste le migliori e di più piacere e di maggiore corte che niuna altra del nostro contado, intendi di quella ragione. Tutto l'altro paese, cioè ne' poggi e per tutto, ha, com'è detto, molti abituri, che oltre alla bellezza sono buoni e di abituro e di buono sito e di buona aria, con molte colombaie e pozzi e tutte cose utili e buone; e simile, assai fortezze sofficienti a tenersi da tutto il mondo e in tanta quantità che a' bisogni sono, e sufficiente a raccettare tutto il paese con tutto loro avere: e quest'è somma grazia a tutti i cittadini di e quai esse sono.</p>
	<p>Per aempiere quello che dinanzi fu promesso, come che di soperchio sia, ché quasi si può dire essere nelle due parti dinanzi narrato, diremo sopra ciò alcune cose brievi. E per seguitare l'ordine, dico che nel Mugello ha gran quantità di persone; e veramente credo che comunemente, già fa cinquanta anni, del Mugello si sarebbe tratto diecimila uomini d'arme. Ma io credo sieno diminuiti come negli altri paesi tutti, e sì pelle mortalite e sì pelle guerre e gravezze, pelle quai è suto forza a una gran gente il partirsi per non avere a stentare in pregione. Credo che oggi ne trarresti da' sei agli ottomila uomini, e questi comunemente sono grandi nell'avere.</p>
	<p>Appresso vidi la grandezza del paese: e questo è tenuto grande per lunghezza, cioè da San Godenzo insino a' gonfini di Vernia, di sotto a Barberino, circa di venticinque miglia; e pella sua larghezza, cioè dall'Uccellatoio insino al giogo dell'Alpe degli Ubaldini, come che assai dicono si distende molto più oltre, ma pure, pigliando il meno, sono circa di diciotto miglia. Pochi paesi vedrai nel nostro contado che vantaggino questo di grandezza o eziandio d'alcun'altra cosa. Se è grande di castella o fortezze o d'altri edifici, di casamenti tu l'hai già veduto: cioè che nel detto Mugello ha sei grosse castella. E bene che mi potesse essere detto «Decomano e Barberino non sono castella», rispondo ch'egli è vero, perché non sono colle mura ordinate come si richiede a castello, ma elle sono di grandezza e d'abitazione grande come grosse castella. Le mura non vi sono, perché non vi bisognano, ché sono forti di terreno assai, cioè sono in luoghi istretti e forti. Oltre a queste v'è molte fortezze pure del Comune, credo più di dodici: havvi gran quantità di fortezze di cittadini e d'abituri, com'è detto, perché il paese ne viene a essere forte e grande; e in questo non ha dubbio.</p>
	<p>Io mi sono disteso sopra i fatti del Mugello in più lungo sermone ch'i' none estimai nel prencipio. E perché non è iscritto d'utilità o d'alcuna buona memoria, me ne scuso, avendomi tirato l'amore dell'antichità nostra e appresso l'ordine principiato, ché, volendo dire sopra ciascuna parte come promissi, non s'è potuto raccorre in meno iscritto, dico per me. Appresso mi pare dovere essere iscusato perché, secondo quello ch'i' ho veduto e udito, i' ho iscritto il vero; per le quai ragioni e cagioni a mie voglia non s'è potuto fare di minore lunghezza. Seguita, secondo ch'è ordinato, raccontare la buona memoria de' nostri passati, a' quai Idio abbia conceduto eterno riposo; e simile faremo momoria di tutti loro discendenti, invocando con divozione l'aiuto dello onnipotente Idio.</p>
</div1>
<div1>
<head>Parte II</head>

<argument><p>[«Del primo chiarito a noi per nostri libri e scritture»]</p></argument>

	<p>Truovo per iscritto, in alcune carte di notaio già consumate, istracciate e quasi ispente per antichità, un nostro antico nominato Ruggieri di Calandro di Benamato d'Albertino de' Morelli; e questo si scrive negli anni di Cristo 1170. E per venire a scrivere alcuna cosa di quello primo noto a noi, dico ch'egli è da prosumere che il detto Ruggieri, prima avesse età da potersi obbrigare, come nelle sue carte si vede, dovesse il meno avere anni venti; resterebbe la sua natività negli anni Domini 1150 o circa. Il tempo del padre suo, cioè di Calandro, è assai verisimile, secondo che a quel tempo era usanza l'accompagnarsi di legittimo matrimonio, e' dovesse avere nella natività del detto Ruggieri (che per avventura n'avea avuti più, ma non ne truovo niente di vero) trenta anni; resterebbe il detto padre di Ruggieri, cioè Calandro, nella sua natività essere suta negli anni 1120 o circa. Lascerò qui la notizia, secondo mio giudicio, dichiarata de' detti tempi, e appresso in altro capitolo faremo memoria di Calandro, come fia possibile secondo la fede avuta di lui.</p>
	<space type="stacco narrativo"/><p><emph>(Calandro nostro antico)</emph>.</p>
	<p>Come di sopra in parte è detto, di Calandro non si truova per iscritto niuna cosa in sua propietà; e per questo è suto di nicistà, volendo fare di lui alcuna memoria, cercare le circostanze pe' verisimili che ragionevoli deon essere. E oltre questi, volendo essere più chiaro, ho domandato uomini e donne nostri parenti autentichi; e da loro, come da persone che hanno udito da altri più antichi nostri, dicono che questo Calandro nacque in Firenze e che egli istette da San Simone e che tolse donna in Firenze di persone assai antichi in Firenze e che egli istette di continovo con altri a l'arte della tinta e missesi pella sua virtù assai innanzi. E pare (e questo ci è chiaro e aperto per alcune antiche iscritture, come di sopra abbiamo narrato) ch'egli ebbe della sua legittima donna più figliuoli; e fra gli altri, e questo è quello di che si fa menzione, egli ebbe Ruggieri, ovvero Gualtieri, e questo rimase suo erede; e pare lo lasciasse bene assai e d'inviamento e d'eziandio alcun valsento. Di questo Ruggieri fareno memoria nel capitolo che segue. Non si discrive la morte di Calandro, perché non ne troviano nulla certezza; ma per non lasciare così ignudo i fatti suoi, a me pare, volendo immaginare pelle vie ragionevoli, che si de venire appresso a qualche chiarità e della sua nazione e appresso della morte. La sua natività fu negli anni Domini 1120, come di sopra fu detto; e da questo diriva che, se il detto Calandro, nato in Firenze nel detto tempo e tolto moglie nel 1150, lasciato i figliuoli, o uno o più, avviato e già bene intendente e pratico di quel mestiero, è da prosumere che dovesse il meno avere anni venti, cioè Ruggieri, quando Calandro morì: resterebbe la morte di Calandro essere suta nel tempo Domini 1170 o circa.</p>
	<p>Questo arroto in questa faccia non era però di nicistà, ma i' l'ho raccontato per vedere, second'ho albitrato, il tempo del nostro primo venuto in Firenze. E seguendo nello istremo, acciò che l'errore venga piuttosto nel meno tempo che nel più, pongo che il padre di questo Calandro fusse quello primo venuto in Firenze; e, come è detto, i' non so qual si fu, se egli o altri di prima, ma i' piglio questo per minore errore. E dico che, se Calandro nacque nel detto tempo, ché così possiamo essere quasi certi, cioè in quello o veramente più avaccio, ilpadre suo (posto che e' sia quello primo venuto dentro alla città) è da 'visare certo che non ci venne vecchio, né colla donna, ma è da credere che e' fusse giovane e che e' fusse isperto molto in cose nobili e none in grossolane e che e' si ritraesse al gentile; ché già in quel tempo, o molto di prima, troviamo i nostri antichi avere avuto terreno nell'antichità nostra. E, come interviene a molti, intervenne a questo, ch'e' se ne venne in Firenze indotto da' nostri cittadini antichi e nobili, i quai conobbono in lui virtù e gentilezza; e per amore e amicizia de' nostri, o per volontà e indotto de' nostri, oppure mossi dai detti di questo (non fo differenze, ché l'uno e l'altro è laudabile) e' venne ad abitare in Firenze. E dobbiamo credere, avendo in lui veduto buono intelletto, che e' dovesse essere nell'età d'anni venti, che a quel tempo era come oggi di dodici. E da credere è ch'egli istette in Firenze quindici o venti anni prima avesse inviamento fermo o masserizia appo sé da potere pigliare di lui buona isperanza o sicurtà di ferma istanzia. E vedutolo veramente di buono ingegno, pratico e saputo e buono guadagnatore, ed eziandio saputo che 'l padre e' suoi antichi in Mugello erano ricchi, temuti e riveriti e che la sua casa abbondava di tutti i beni, i quai assai veniano dal padre e da' suoi parenti di Mugello, e' gli fu recato alle mani molti buoni piati di parentado; e di questo gli era favorevole eziandio, oltre alle ragioni assegnate di sopra, i suoi amici gentili uomini suoi vicini nel paese di Mugello. E per questo e per molte altre ragioni, e' venne a compagnarsi bene e onorevolemente e con buona dota, sendo già pervenuto all'età d'anni quaranta o circa. Del tempo non voglio ti maravigli, perché allora s'usava così e perché l'età era molto maggiore che oggi: era tenuto questo tempo allora come sarebbe oggi tenuto uno di venzei insino in trenta anni. E le fanciulle si maritavano allora nell'età d'anni ventiquattro o venzei, e aveano in tutto il più quattro o sei figliuoli ed erano di buona e forte natura e viveano assai; e per questo i' fo ch'egli avesse in capo d'anni due il figliuolo, cioè Calandro, se fu il primo. Se non fu il primo, ché nol so, arebbelo avuto tanto più tardi; ma, come che fusse, i' piglio il meno, e dico che, nato Calandro negli anni 1120, il padre venne in Firenze, se fu il primo (ché o egli o' suoi antichi convenne che fussono); ma perché pogniamo per avventura di lui negli anni Domini 1100, nato di prima anni venti o circa, che verrebbe la sua natività essere istata negli anni di Cristo 1080: o questo fu, o veramente, se non questo, più avaccio. E questo non m'è noto, ma i' arei in grazia di sapere, però ci sarebbe molto più onore. Ma come nel prencipio dissi, i' mi guarderò di none errare, o se pure pigliassi errore per immaginamento, i' lo piglierò piuttosto contro a me che contro al tempo, peccando prima nel meno che nel più. Sopra ciò non cale altro a dire; e della lunghezza dello iscritto mi scusi la ignoranza mia, che in più brieve iscrittura non mi so dare a 'ntendere. <space type="stacco narrativo"/><emph>(Gualtieri ovvero Ruggieri)</emph>.</p>
	<p>Seguita la buona memoria di Ruggieri, ovvero Gualtieri, di Calandro di Benamato d'Albertina de' Morelli, figliuolo di Calandro. E di questo si potrebbe narrare molte buone e vertudiose operazioni, che per isperienza manifesta si veggono, o veramente hanno dato buono e gran fondamento ai nostri antichi discesi di lui; ma per none continovare in tanta lunghezza di scritto, narrerò alcune cose sotto brevietà e di che ho più notizia. Il detto Ruggieri abitò, mentre visse, nella casa dove abitò il padre, cioè a San Simone, il quale era dentro in Firenze, come che presso alle mura; e seguitò ancora costui il tignere e di ciò avanzò assai bene, come che a salaro istette il più del tempo. E che sia da prosumere ch'e' facesse bene, e' tolse moglie, non so chi si fu, ma e' n'ebbe buona dota, circa di lire cinquecento; e questo è segno ch'ell'era d'orrevoli genti. Ebbene più figliuoli: e fra gli altri n'ebbe uno del quale troviamo memoria per suoi traffichi, ch'ebbe nome Giraldo, e questo rimase dopo lui e fu reda del suo. Credo, per avviso, che 'l detto Ruggieri partisse di questa vita e rendé l'anima a Dio negli anni di Cristo 1220 o circa; questo immagino, perché in questo tempo truovo carte di Giraldo suo figliuolo e d'allora innanzi non truovo nulla di Ruggieri. Credo si riponesse il corpo suo in San Simone: perché erano ivi vicini, è da credere veramente si soppellivano ivi. Non dirò più sopra i fatti di Ruggieri, ché arei a fare per indovinamenti: seguiremo la memoria del suo figliuolo Giraldo nel capitolo che segue appresso.</p>
</div1>
<div1>
<head>Parte III</head>

<argument><p>[«Discendenti del primo nominato e 'l mestiero d'essi e dove abitorono»]</p></argument>

	<space type="stacco narrativo"/><p><emph>(Giraldo Morelli)</emph>.</p>
	<p>Giraldo nacque negli anni Domini 1199, o circa: non lo iscrivo a punto, perché non n'è fatto memoria, ma i' truovo che nel centocinque o circa istette alla scuola, il perché è da credere avesse cinque o sei anni, o poco più. Il detto Giraldo, quando fu nell'età d'anni dodici o circa, fu chiamato quasi per tutti Calandro, credo per rispetto dell'avolo suo; e quasi come e' venne a essere uomo, e' non era conosciuto se non per Calandro, come che si scrivesse sempre per Giraldo. Costui istette ancora a San Simone e fece ancora egli l'arte del tignere; e oltre a questo, perché egli si ritrovava danari, non avendo altra industria, troviamo per sue carte che prestava. Tolse moglie negli anni Domini 1226 o circa, di pochi anni più o meno; ed ebbe buona dota e fanciulla da bene (fu de' Barucci), ed ebbe più figliuoli. E fra gli altri e' n'ebbe uno che si chiamò Morello, e così ebbe nome al santo battesimo: questo Morello rimase dopo lui e fu suo erede. Giraldo visse gran tempo, secondo l'età d'allora, e fu sotterrato in San Iacopo tra le fosse: credo questo non perché ne truovi iscritto, ma perché i' truovo, come si dirà qui appresso, che Morello tornò a stare in quel populo. Truovo ca la tornata di Morello nel populo di San Iacopo fu a tempo che 'l detto Giraldo era già morto di più anni, il perché credo piuttosto (e quest'è veramente la verità) che si soppellì dove il padre suo, cioè in San Simone. Non ne fo memoria della morte perché ne potrei dire bugia. Lasceremo il dire di Giraldo e tornereno a fare memoria del suo figliuolo Morello, qui appresso nel seguente capitolo.</p>
	<space type="stacco narrativo"/><p><emph>(Morello Morelli)</emph>.</p>
	<p>Di Morello di Giraldo, chiamato Morello di Calandro, troviamo molte iscritture, come sono libri in carte di pecora, ché così s'usava allora, e 'n carte di bambagia e simile carte di notaio. E queste iscritture si truovano più in lui che ne' suoi passati perché egli era già venuto in buono istato d'avere, e sì per le redità de' suoi passati e ancora perché e' propio ne seppe guadagnare quante niuno de' suoi, perché avea meglio il destro. E, secondo quello si truova iscritto di sua mano, e' prestò un tempo da poi che 'l padre morì. E questo durò poco, ch'egli prese altro inviamento, cioè arte di lana, e sì nell'arte della tinta e più si distese nel trafficare guado: e in quello, con compagnia di suoi parenti e amici, egli avanzò assai e onorevolemente come buono mercatante. Il detto Morello si partì da San Simone e tornò a stare nel corso de' Tintori per essere più atto al suo mestiero: non so il tempo, ma i' so bene per udita di nostri antichi che il corso de' Tintori era di fuori di Firenze allora, e al suo tempo si crebbe Firenze com'ell'è al presente, sì che venne a rimanere dentro. Tolse per moglie una degli Isciermi, famiglia antica e da bene, istavano di rimpetto a' Baldovinetti: ebbe nome monna Lapa. Ed ebbe più figliuoli; ma di quello di cui si fa menzione e che rimase dopo lui e fu suo erede (ebbe nome Bartolomeo), di lui faremo ricordo nel capitolo che seguirà qui appresso. Morello di Calandro morì ricco e nello inviamento grande, e con buona fama e ben voluto da' buon'uomini. Sotterrossi il corpo suo in Santa Croce, cioè sotto le volti, in una sepoltura nuova vi fece fare il detto Morello. Non so a punto in che tempo morì, ma e' visse gran tempo, degli anni più d'ottanta, ed ebbe Bartolomeo a tempo era quasi vecchio: credo fusse degli utimi figliuoli avesse. Questo si può immaginare pelle iscritture sue, non perché vi sia ricordo niuno di ciò, ma per altri ricordi di mercatantia e di sue ragioni e saldi fatti ne' libri suoi di sua mano. E più truovo che fu consolo dell'Arte della lana nelli anni di Cristo 1334 grazia Dei.</p>
	<p>E' m'occorre di nicistà il fare memoria d'alcuna cosa molto antica, pella quale utimamente, come vedrete, n'occorse alcun caso al sopra detto Morello di Giraldo, chiamato Calandro, o altro soprannome non so; del quale faremo memoria per ammaestramento de' nostri che per grazia di Dio seguiteranno. Non distinguerò il tempo, perché non me ne sono informato, ché non mi pare di nicistà; e per più brevietà lascerò ancora molte altre circostanze, come vedrete nel capitolo seguente.</p>
	<space type="stacco narrativo"/><p><emph>(Cardinale Ottaviano delli Ubaldini)</emph>.</p>
	<p>Al tempo che gli Ubaldini erano signori del Mugello, o veramente dell'Alpe, si ritrovò uno di loro cardinale, il quale si chiamò il cardinale Ottaviano; e fu costui uomo superbo e quasi tirannico, molto orgoglioso e quasi tutto fuori di modi e contenenza ecresiastica. Ed essendo costui col Papa, che allora tenea la corte a Vignone, e abbondando di molte ricchezze, gli venne pensiero, come quello che appitiva tirannia, di fare una mirabile fortezza nel Mugello ovvero nell'Alpe, dove era coi suoi signore, come è detto. E questo immaginato di subito misse a 'secuzione; e prima egli ebbe consiglio con gran maestri di murare e con savi e pratichi uomini d'arme, e con loro e suo consiglio fece disegnare la fortezza con tutte le nobiltà e fortezze che seppono divisare. E pensato il luogo più forte di tutto il Mugello e che meglio risedeva alla signoria del tutto, mandò suo ambasciadore e' maestri col disegno a' suoi congiunti, che facessono edificare la fortezza secondo il disegno in su Monte Accinico. La quale cosa intesa e veduta con somma allegrezza di tutti, dierono prestamente prencipio al fatto; e quivi, con tutti i sommi e valenti maestri di Toscana e coll'aiuto di tutta la montagna, dove era assai numero di gente, in pochi anni la rocca fu edificata e interamente fatta e compiuta, fornita di tutto guernimento opportuno alla difesa. E oltre alla fortezza della rocca, il poggio era di tanta fortezza, che sanza dubbio di niuno impedimento e' si ricoglieva sul poggio di Monte Accinico tanta vettuvaglia di grano, biada e vino e d'altre cose ogni anno quanto era di bisogno largamente agli uomini necessari alla guardia di quel luogo.</p>
	<p>E in utimo, saputo che 'l cardinale Ottaviano ebbe che la rocca sua era fatta e di somma bellezza e fortezza, egli ebbe ardire d'invitare il Papa e tutta la corte al vedere di questa rocca, in queste propie parole: «Santo Padre, i' ho fatto edificare una rocca, la quale è delle più mirabili fortezze che abbia il mondo; e con questa è un giardino ricco e vago molto, murato tutto d'intorno d'altissime e forti mura; ed è questo giardino pell'un verso venticinque miglia e pell'altro verso, cioè nella sua larghezza, diciotto miglia. Vo' che piaccia alla maestà vostra vederlo». E con queste e con altre più vaghe parole indusse il Papa e' suoi fratelli cardinali e tutta la corte a somma vaghezza di vedere questo luogo. E avuto da loro la promessa della venuta, egli ordinò che nel piano del Mugello, dov'è una chiesa che si chiama Santa Croce, fussono fatti parecchi palagi grandi e belli e con molto abituro; e questo fé, perché era luogo dimestico e piacevole, a riposo e istanzia del Papa e della sua corte. E fatto tutto, il Papa e' cardinali tutti con altri assai gran prelati vennono da Vignone in Mugello a vedere la rocca e 'l giardino, il quale era tutto il Mugello: e le sue mure sono i poggi che gli sono d'intorno, i quai sono situati come se fussono propie mura. E veduto la rocca e 'l giardino, paruto a tutti essere propio quello che pel cardinale degli Ubaldini era suto profferto, con sommo piacere istette la corte più dì a Santa Croce nel piano del Mugello, com'è detto, e di poi andò a Roma. E morto il detto cardinale, non dico il tempo che di poi visse o se si fu al tempo di questo Papa, ché nol so, ma egl'intervenne che pe' modi suoi istratti, altieri e superbi, e' si fé in concistoro, con diliberazione del Papa e de' suoi cardinali, che non si potesse mai più fare cardinale degli Ubaldini; e questo s'è di poi sempre ottenuto colla grazia di Dio.</p>
	<p>Il magnifico e eccelso populo e Comune di Firenze, nimico e perseguitatore e struggitore degli iniqui tiranni, rubatore e struggitori di populi, e ispezialemente nimico de' Ghibellini, veduto e sentito le tirannie, ruberie e oltraggi che facevano gli Ubaldini tiranni dell'Alpe e del Mugello, disposto il nostro Comune a spegnere quella ladronaia come avea ispente già molte dell'altre dattorno (e già agli Ubaldini tolto assai delle loro fortezze, come che ancora ne tenessono assai, e in ispezieltà Monte Accinico, pella quale fortezza menavano gran rigoglio); diliberato pe' fiorentini di levarla loro dinanzi, negli anni di Cristo 1300 o circa v'andò il Comune a oste. E allora si pose quasi come per bastia il castello ch'è chiamato la Scarperia, il quale era di bisogno al fare la guerra alla rocca di Monte Accinico. E ivi istette l'assedio anni diciessette prima s'avesse la rocca, e di poi s'ebbe per trattato; ché nel vero la forza poco giovava, perché non si poteva assediare, ed era come combattere una delle istelle del cielo per via di fortezza. Ma come piacque al nostro signore Idio, ausilio e difensore di tutti i beni, la rocca di Monte Accinico si prese pe' fiorentini, e quella e tutte altre loro fortezze e prese e vinte con grande onore e vettoria del nostro Comune. E per allora se ne disfece alcuna, le quai erano di spesa al guardarle ed erano al Comune di soperchio in quanto ad alcuno bisogno o utilità.</p>
	<p>E di poi, per guerre che ha 'vuto il nostro Comune co' Visconti (come udirete in parte più innanzi memoria d'alcune cose), pello meglio, e perché erano di spesa al guardalle e di gran pericolo se niuna se ne fusse perduta, pello meglio si disfeciono tutte le fortezze e ciò che aveano gli Ubaldini nell'Alpe che fusse loro abitazione, e per torre loro in parte il pensiero della recita. Ma poi seguì nella terza guerra che il Comune ebbe col duca di Milano, perduto Bologna e vinta per lui, col suo aiuto certo seme d'Ubaldini rimaso ancora nel mondo vennono nell'alpe e quasi vinsono il terreno delle montagne e ville, e con certe bastie dierono che pensare al Comune. E di questo fu cagione perché le fortezze non v'erano che facessono risistenza: allora si conobbe era suto male di disfarle. Non si può provvedere alle cose future sanza grande antivedere, o quasi bisognerebbe essere indovino; e però bisogna avere consiglio dagli uomini antichi, savi e pratichi e che abbino veduto assai cose; e non si vuole essere corrente venuto il pensiero, ma istarvi su più dì e seguire piuttosto la ragione e 'l consiglio che la propia volontà o disidero.</p>
	<p>Ne' detti tempi, e assai di prima, come era piacere di Dio che non vuole dare in tutto gloria a chi vive in questa misera vita, avvenia che in Firenze erano assai divisioni e discordie fra' cittadini per molte cagioni, e massimamente perché ogni catuno vuole essere il maggiore, e per venire a questo fine sotto nuove coverte si combatte. Eraci allora setta di Bianchi e Neri, dirivata dalla setta de' Donati e Cerchi, o vuoi Guelfi e Ghibellini; e per questi trovati e' si faceva assai torti a molti, secondo chi più forte si trovava nel reggimento. E oltre al dannificarsi nel reggimento, e' s'usava allora di nimicarsi più colla spada in mano che colle fave, come si fa al dì d'oggi. Era questo popolo molto doviso, e chi tenea co' Cerchi era Bianco, e chi tenea co' Donati era Nero: molte famiglie grandi e antiche erano coll'una parte e coll'altra, e assai famiglie ci erano dovise tra loro insieme, che parte ne teneano co' Cerchi e parte co' Donati. E per queste dovisioni si facevano molte zuffe, e molti mali nascevano tutto giorno fra' cittadini, in tanto che si combatteano pelle case colle balestre; e per queste cagioni si murava molte torri alte e grosse, come nel primo cerchio vedrai ancora assai. Or avvenne che, per certe zuffe che si feciono o veramente parlando il nostro antico Morello in benifigio de' Guelfi con certi Bianchi della setta de' Cerchi, e' venne a quistione; e fu tanto innanzi, che vi si adoperò l'arme e fedivisi alcuni Ghibellini; il perché convenne che per certa condannagione Morello si partisse, e andò a stare 'Arezzo. Era allora legge e statuti 'Arezzo che i Guelfi poteano portare l'arme dentro nella terra; di che, veduto Morello di potere agevolemente impetrare questa preminenza, ricorse o fece ricorrere a' venerabili Capitani della Parte, notificando loro il caso, addomandando appresso di volere certa fede dal loro ufficio, pello quale e' potesse come vero Guelfo portare l'arme in Arezzo. Di che i Capitani co' loro Collegi feciono per partito al detto nostro antico una certa chiarigione di vero e perfetto Guelfo, la quale rappresentata a' Signori aretini, diedono e concedettono l'arme a Morello, ovvero al padre: non ho bene a mente in cui di loro occorse il caso, ma questo fu la verità propia. E per questa cagione, perché sempre tennono parte Nera, fummo nominati i Morelli, dirivato da parte Nera, com'è detto.</p>
	<p>E perché la sopra detta materia ne chiama un'altra, che fu rinnovellazione di questa, la scriverò qui appresso, pogniamo che fusse molto tempo di poi. Vedrete innanzi come in Firenze pe' nostri Capitani della Parte s'ammuniva: e gli anni e' tempi ne farò memoria innanzi, come accadrà ne' tempi. Ma egli occorse che, ammunendosi forte i cittadini e in gran numero e avendosi poco riguardo a niuno ma a tutti seguendo come parea loro di ragione, avvenne che messere Lapo da Castiglionchio, il quale v'era più coll'animo che niuno altro, saputo (perché ci era vicino) del sopra detto caso avvenuto al nostro antico, volle per rimunerare quello atto che pel nostro consorto in beneficio e laude della Parte guelfa s'era fatto, rinnovallo e chiarillo e rinfrescallo per dare materia a noi discendenti di ben fare. Fu con Bernardo Morelli suo vicino allato in San Romeo, e domandatolo del caso, volle vedere quella fede che pe' Capitani s'era anticamente fatta, come di sopra è scritto; e quella veduta, disse a Bernardo volea che pe' Capitani ella fusse rinnovata. Bernardo fu contento e piacquegli, poi ne lo consigliava; ché veramente il detto messere Lapo fu un valentissimo uomo e fu grande cittadino e molto amato da' Guelfi. Ora e' diè ordine e modo a questa nostra faccenda da se medesimo, ché la facea volentieri. Essendo raunati i Capitani e' loro arroti, avendo fatto ufficio e ammunitine parecchi, messere Lapo si levò su e predisse loro il caso principale della quistione del nostro antico, e come pe' Capitani s'era fatto fede agli aretini, e quella mostrò loro; e appresso gli pregò che piacesse loro rinnovarla, raffermando autenticamente quello che altra volta, com'è detto, in quella casa e per quello ufficio s'era diliberato e chiarito. E di subito fu messo il partito, e chiarito di nuovo con tutte le solennità opportune la nostra famiglia essere guelfa e per quella Parte avere fatto assai pe' nostri passati, come è detto. E perché sempre fummo Neri di parte, ci siamo nomati Morelli: eziandio Giraldo, per rispetto di parte Nera, della quale divoto, puose nome Morello al figliuolo.</p>
	<space type="stacco narrativo"/><p><emph>(Bartolomeo Morelli)</emph>.</p>
	<p>Seguendo la memoria de' nostri antichi, ci accade al presente di narrare del figliuolo di Morello, cioè di Bartolomeo. Questo Bartolomeo fu molto saputo e da bene, onorevole cittadino e buono mercatante; e in tutte le virtù seguitava i suoi passati, avanzandoli ancora in mercantia e in ricchezza e in parentado. Seguitava questi nondimeno il traffico del guado più largamente e maggiormente che' suoi passati; e in questo e di ciò che s'impacciò e' fece bene, e Dio il prosperava di bene in meglio, ché era uomo di coscienza, caritativo e di buono ispirito. Ispese Bartolomeo detto assai danari in possessioni, in Firenze e di fuori: ciò fu le case del Corso e in Vinegia certe pigioni; e comperò nella sua antichità, cioè in Mugello, assai terreno, come accadeano de' venditori; e credo comperasse due poderi sono di là da Eme, detto al Galluzo, che oggi sono di Giano di Giovanni Morelli. Ebbe per moglie la figliuola di Geri di... Cigliamochi. Abitava dov'è al presente la loggia de' nostri Signori, e ivi erano le loro case e loro antichità; erano antichi e guelfi e molto onorati negli onori del nostro Comune. Ebbe Bartolomeo di lei sette figliuoli, quattro maschi e tre femmine; ebbe nome la detta sua donna monna Dea. Faremo memoria de' detti suoi figliuoli appresso come seguirà. Non so a punto il tempo della sua vita, ma credo visse circa d'anni sessanta; morì di sua morte, cioè di malattia di febbre: passò bene disposto dell'anima sua negli anni di Cristo 1347, a dì 3 d'aprile. Riposesi il corpo suo in Santa Croce, in una sepoltura è nell'andito degli uomini, ad andare in chiesa allato all'uscio d'entrare nella cappella de' Guidalotti.</p>
	<p>Ebbe Morello un altro figliuolo, non ligittimo: ebbe nome Cietta. Questi fu, nel tempo visse, uomo ardito e coraggioso, atto a fare quistione e zuffa più che ad altre virtù. Visse poco: non so di lui più avanti.</p>
	<space type="stacco narrativo"/><p><emph>(Giovanni e Dino e Calandro)</emph> Il primo figliuolo di Bartolomeo detto ebbe nome Giovanni, del quale al presente faremo memoria. Nacque Giovanni negli anni Domini 1308. Costui fu valente uomo e seguì il traffico de' suoi passati, cioè del guado: rimase assai grande nella morte del padre, per modo intendea bene, ed era obbrigato a certi compagni del padre e però convenne seguisse con loro. Avea Giovanni più di 36 anni quando Bartolomeo morì, e 'l fondaco andava per le sue mani; di che e' rimase in luogo del padre con quella medesima compagnia. E così istette a compagnia certo tempo, e non però molto, ché di poi s'accompagnò con altri; e nell'utimo e' s'accompagnò con Dino di Bartolomeo Morelli, fratello del detto Giovanni, come ne' loro libri si truova per iscritto. Ebbe per moglie, Giovanni, la figliuola del Rosso Bagnesi: ebbe nome monna Lisa. Egli era savio, com'è detto, e in questo parentado dimostrò anche senno, ché si imparentò nella sua vicinanza e in uno medesimo gonfalone e con antiche genti guelfe: e nello istato erano e sono grandi e amati. Vissono assai tempo insieme ed ebbono più figliuoli, de' quai faremo memoria come accadrà più innanzi. Partissi di qua e andossene a Paradiso a dì otto di luglio negli anni Domini 1363, di pistolenzia: rimasono di lui quattro figliuoli maschi e una femmina; lasciò loro di valente quindicimila fiorini o più. Fu seppellito il corpo in Santa Croce, dove era il padre.</p>
	<p>Il secondo figliuolo di Bartolomeo ebbe nome Calandro, pell'avolo suo, cioè di Bartolomeo. Avea meno di Giovanni 11 mesi. Questo Calandro fu reo e di piggiore coscienza che niuno de' suoi passati. Non volle attendere molto tempo a mercantia; pure fu lanaiuolo e compagno di Giovanni e di Pagolo suoi fratelli. Durò questa compagnia poco, però s'avvidono di certo inganno che Calandro fece loro di bene mille fiorini. Attese di poi a prestare e a civanzarsi di certi contanti avea, per forma che se fusse vivuto e' venia gran ricco. Tolse moglie una monna Cilia di Ristoro di...; ebbene di dota fiorini cinquecento d'oro, ed ebbe di lei tre figliuoli, due maschi e una femmina. Faremo memoria d'essi più innanzi. Rendé l'anima a Dio a dì diciennove di giugno 1363, di pistilenzia: fu seppellito il corpo co' suoi passati in Santa Croce. Testò circa di fiorini quattromila. Rimase la donna dopo lui, e di poi si maritò a messere Antonio Machiavelli; e ancora oggi vive, che siamo negli anni Domini 1402. Ebbono nome i suoi fanciulli così: il primo... Ebbe il terzo figliuolo, il quale ebbe nome Dino: la natività sua fu 1323. Costui fu savio e da bene, nella mercantia fu pratico e saputo e compagno di Giovanni Morelli al fondaco del guado, dove feciono molto bene e avanzarono gran danaio; e se fussono vivuti, e' venivano gran ricchi. Non ebbe donna né figliuoli di niuna ragione. Partissi di questa vita, come piacque a Dio, a dì sette di luglio 1363, di pistolenzia; ché, come potete vedere, egli era moria in Firenze grande e ben toccò a' detti nostri antichi, ché di quattro fratelli ne rimase uno, il minore. Testò il valente di fiorini semila: rimase reda Pagolo pella metà, e le rede di Giovanni Morelli reda pell'altra metà; e simile redorono per metà la roba di Calandro, al quale Idio perdoni e agli altri. Fu seppellito il corpo suo onorevolemente in Santa Croce cogli altri suoi anticessori, a cui Idio abbia fatto verace perdono.</p>
	<space type="stacco narrativo"/><p><emph>(Pagolo di Bartolomeo Morelli)</emph>.</p>
	<p>E' seguita al presente di fare memoria del quarto e utimo figliuolo maschio che ebbe Bartolomeo, il quale fu nòminato Pagolo Morelli. E bene che questo sia il minore, e' mi pare essere debito, non per altra cagione che pelle sue virtù, onorarlo in fare memoria d'alcuna parte delle sue franche, utili, savie e buone operazioni, le quali sono tante e sì fatte, che 'l mio intelletto non è capace di comprenderle. E però mi rimuto, e dico che 'l fare io ignorante memoria delle sue grandi e alte operazioni non è onorallo, ma piuttosto diminuire la sua onoranza, in quanto i' non saprei né potrei iscrivere o porle nel grado comodo, giusto e ragionevole, all'altezza della fama che merita. Ma come ho solo le cortecce nelle parti dinanzi tocche, così al presente riputa farò in questo, non partendomi punto dalla propia verità. La natività sua fu negli anni Domini 1335, o circa: credo tramezzasse tra Dino e lui alcuna delle femmine. E secondo ch'i' ho udito dire a nostra madre, che 'l dice per bocca di lui, e' non vide mai suo padre, cioè Bartolomeo; e questo pare che 'ntervenisse perché e' lo mandò a balia in Mugello e tennevelo tanto ch'egli era quasi grande. E questo penso che fusse perché Pagolo ebbe a dire a nostra madre che questa sua balia era la più diversa femmina e più bestiale che fusse mai, e ch'ella gli avea date tante busse che ancora ricordandosene gliene venia tanta ira che se l'avesse avuta nelle mani l'avrebbe morta. Queste sue ricordanze e 'l dire «i' non vidi mio padre» mi dimostra vi stesse assai; e credo che Bartolomeo avendone più, come avete inteso dinanzi, e già grandi e inviati, faceva poca istima di questo minore. E per avventura, sendo già morta la madre ed egli essendo vecchio, non voleva avere fatica di governarlo; o per masserizia o per quello si fusse, e' gl'intervenne pure questo ch'è detto. E per quello ch'i' creda, e' tornò di Mugello che 'l padre era già morto. Dovea avere Pagolo dieci o dodici anni; pensa, sendo istato sempre in villa, o la maggiore parte del tempo, quello che dovea essere: poco meglio ch'un lavoratore! Ma la natura per se medesima gentile si trae sempre alle virtù, e quello che per istraccutaggine indugia, non perde ma in poco tempo il racquista: e di questo si vede le ragioni chiare ed eziandio si dimostra per effetto. E questo propio si dimostrò nello abbandonato giovane in molte cose, come i' penso coll'aiuto di Dio in parte raccontarne alcuna per memoria de' suoi discendenti. Tornato il fanciollo, puro e sempice come che gentile e di buono ingegno, trovatosi sanza padre e nelle mani de' suoi maggiori fratelli, i quai aveano preso e incorporato il tutto a loro propietà e fatto di Pagolo minore poca istima, e lasciato istare o poco da loro messo innanzi, egli per se medesimo, bene che fusse soro e salvatico per la istanza di fuori e male allevato e ammaestrato, nondimeno, tirato dalla buona natura, e' si puose da se medesimo a bottega per imparare a leggere e scrivere. E perché egli era poco uso, vergognandosi ancora perché era di più tempo che gli altri, come dal suo maestro avesse avuto busse, così si partiva e non voleva più tornare a lui. E per questo, da se medesimo, senza interpito, ne mutò molte; e con alcune, secondo che disse colla sua donna monna Telda, e' faceva il patto e voleva la promessa di non aver busse: se gli era attenuto il patto egli istava, se non gli era attenuto e' si partiva. E per questa via egli apparì di leggere e scrivere e abaco, e non sanza grande e buona memoria di lui, tirato e stimolato solo dalla vertudiosa sua buona volontà, disiderosa d'apparare e di racquistare il tempo perduto. E venuto coll'aiuto di Dio in legittima e perfetta età d'anni diciotto o di più, e' volle che' suoi fratelli gli assegnassono la parte sua. Innanzi che venisse a questo, egli era istato con loro nel fondaco del guado a salaro alcuno anno. Avendo già i tre maggiori ridotto a loro propietà quasi il tutto, ivi non era chi provvedesse per Pagolo se non Idio e la ragione; e perché e' dicesse alcuna cosa sopra i fatti suoi, e' se n'era fatto poca istima, ed egli si stava, o per non intendere i fatti suoi o perché era pure ancora rozzo e temoroso. E pure infine e' gli fu assegnato per parte quello che piacque loro: dove gli toccò terra in Mugello e certa parte di case in Firenze e circa di fiorini cinquecento contanti. Rimase compagno Giovanni e Dino al fondaco del guado: Pagolo istette più anni con loro a salare, come si truova ne' suoi libri. I suoi danari assegnatogli in parte non poté mai avere, se non a stento e sanza utile o profitto di lui; il salaro gli era promesso tutto, e parte glien'era attenuto. E' si stava di per sé, salvo ch'un certo tempo si tornò Dino ed egli insieme, ispendendo per metà. Giovanni fu quello che più abbrancò: Pagolo n'andò peggio che tutti.</p>
	<p>Non fu però non s'atasse quanto poté, però che venuto che fu in età maggiore, e' si dolfe e co' parenti e amici e fece molti compromessi con Giovanni e con gli altri, e pure s'adirizzò assai cose; ma e' n'andò sempre col capo rotto, perché Giovanni era uomo fatto, reo e saputo, e con lui gli altri fratelli. Era rimaso il maggiore: il traffico nelle sue mani, poteva dare a 'ntendere le cose come voleva: eragli dato più fede. E perché era maggiore avea moglie: il parente l'atavano, egli avea assai vantaggio; e Pagolo, come che egli pella sua virtù mostrasse bene e diligentemente i fatti suoi, non era inteso né appoggiato se non in parte, e più per coscienza che per volontà o per amore, ché non era da fare la stima di lui che di Giovanni cogli altri fratelli insieme.</p>
	<p>Fugli favorevole la fortuna e la sua sollecitudine e esercizio, ché mai non perdé punto di tempo, sempre attento in acquistare l'amore del suo creatore Idio pelle sue limosine e buone operazioni, appresso in acquistare amicizia di buoni uomini e da bene e potenti. Riteneasi con loro, mostrando loro grande amore in servigli di quello avesse potuto, in consigliarsi con loro di suoi fatti, dove e' dimostrava fede e speranza in loro; onoralli in dare loro mangiare e in tutte altre cose; battezzare loro figliuoli, e simile cose e maggiori, come accaggiono tutto giorno nell'usare e praticare con quelle persone a chi altri vuole bene. E con questi e con altri savi e antiveduti modi e' seppe sì fare e sì provvedutamente temporeggiare, che al tempo del maggiore bisogno, come i' penso raccontare, egli ebbe degli amici, e non parenti, che l'atarono e sostennello per modo che non gli fu fatto torto, mediato principalemente l'aiuto e volere di Dio, sanza il quale non si può venire a perfezione d'alcuna cosa. E se noi volessimo essere fedeli cristiani e amici di Dio, noi vedremmo ogni giorno la sua potenzia e somma giustizia; ma noi pe' nostri peccati siamo accecati e vogliamo piuttosto giudicare e credere che le cose o prospere o dannose ci avvenghino per avventura o per indotto di più o di meno senno, che per volontà di Dio; e questo non è vero, ché tutto procede da Lui, ma secondo i nostri meriti. E però dico che i savi hanno vantaggio, ché conoscono Idio e aoperano bene e aiutansi meglio: e Dio vuole che tu t'aiuti e colla tua fatica venga a perfezione. E questo giudicio si vede chiaro e manifesto in Pagolo, se vorrai intendere. Tu hai già dinanzi inteso i portamenti de' suoi maggiori fratelli verso di lui e hai inteso la morte di tutti e tre loro e come ordinorono i fatti loro; cioè che Pagolo rimase manovaldo delle rede di Giovanni con altra compagnia, e rimase reda per metà de' due altri fratelli, com'è già detto dinanzi. Fu di nicistà che 'l detto Pagolo, giovane garzone, e, secondo l'età d'allora, fanciullo, provvedesse al tutto; e se fu faticoso e di sollecitudine e di rischio, i' penso coll'aiuto di Dio dirtene tanto innanzi che tu arai cagione d'immaginare il tutto. Questi suoi fratelli morirono di pistolenza nella mortalità fonda del sessantatré, che fu grande, e andaronsene a' piè di Dio in ispazio di venti dì; e, come hai inteso, i due erano avviluppati nel traffico del guado e nella tinta, dove egli aveano inviluppati circa di quindicimila fiorini. Il terzo, e primo a morire, avea donna, e viva rimase dopo lui e giovane. Era inviluppato questo nell'usure, ché poco fece altro; e none si distendea questo suo viluppo pure in Firenze ma per tutto il contado, e pure con lavoratori e poveri il forte, e con grandi uomini e potenti, e in Firenze e di fuori.</p>
	<p>Il detto Pagolo, giovane, soro, solo, sanza alcuno aiuto o consiglio se non di suoi amici, a tempo di mortalità, isbigottito della morte de' suoi e della paura di sé, trovatosi in gran viluppi di molti crediti a riscuotere e di migliaia di fiorini, sendone morti assai de' creditori e de' fattori che aveano nel capo i fatti loro, avendo eziandio a cercare essi non pure in Firenze o nel contado, ma di fuori, 'Arezzo, al Borgo, a Siena, a Pisa e per altre istrane parti, a ritrarre mercatantia, a venderla, e a sviluppare tutto, non fu sanza grande sollecitudine e fatica. E tu considera e pensa quello che a te darebbe il cuore di fare trovandoti a tal tempo e in sì fatta faccenda! E pure questa istrafficò e sviluppò dalla maggiore cosa alla più menima, bene e diligentemente. Appresso, egli ebbe in un medesimo dì e tempo a rendere fiorini cinquecento alla donna di Calandro; egli ebbe a ritrarre e a regolare le loro masserizie, le loro case, i mortori, i lasci e tutte altre cose, che sono sanza numero in tali casi e tempi. Aveva a contendere colle donne parenti, co' fanciulli ch'erano già grandi ed erano ammessi, co' manovaldi e altri parenti; e quai istavano, com'udirai appresso, coll'arco teso a rubare, a noiare e interrompere i fatti nelle sue mani. Egli ebbe a riscuotere i capitali, l'usure di Calandro in più parti di Firenze e contado; egli ebbe per questo a piatire col vescovo, co' maggiori uomini da Firenze: tutto ritrasse per dispetto d'ogni uomo. Alla corte del vescovo per sollecitudine isgannò ogni uomo ed eziandio il vescovo medesimo. In corte, e dal Papa e da' cardinali, avendo molti contradi, egli ebbe sua intenzione; e non punto per forza di danari, ma colla ragione e sollecitudine sua fece tutto. Oltre a questo, egli attendea all'arte della lana, compagno di Tomaso di Guccio e d'altri; egli attendea al Monte e trafficava parecchi migliaia di fiorini su cambi secchi e gambi per lettera, di lane francesche e di molte altre cose. E' tolse in questi tempi moglie la figliuola di Matteo di More Quaratesi, cioè monna Telda, fanciulla di tredici anni o meno, bellissima: il tempo e la dota troverete ne' libri suoi iscritto. (Ciò fu a dì 13 di dicembre 1363: il dì di Santa Lucia la giurò, e di poi la menò a dì 17 di gennaio 1363, carta per ser Franciesco di ser Gianni d'Antica; pagò la gabella a dì 21 di febbraio 1363, al suo libro A, a 109).</p>
	<p>Istrafficato e sviluppato ogni cosa sanza fatica d'altri che di lui istessi, pensandosi riposare un poco, la donna di Giovanni col suo fratello Nicolaio Bagnesi, d'accordo cogli altri manovaldi, furono addosso a Pagolo e vollongli torre di mano il danaio e 'l diminio de' fanciulli di Giovanni, apponendo molte falsità contro a lui, come n'apparisce iscrittura cautamente ne' suoi libri; e d'un utimo piato, dove si sentenziò il tutto, n'è iscrittura di tutto in questo libro fatto per Pagolo propio. E per meglio potere venire alla loro intenzione, di consiglio di monna Lisa e degli altri, sanza saputa di Pagolo, dieron moglie a Bernardo, figliuolo di Giovanni, la figliuola di Gucciozo de' Riccia, per avere migliore appoggio contro a Pagolo; però era Gucciozo grande cittadino, temuto e in istato grande d'ogni bene mondano. E con tutta la forza loro e di parenti e d'amici, e una volta e più, e' mossono piato contro a Pagolo con ogni disonestà che si potea operare; e nella fine di tutti ebbono vergogna coll'aiuto di Dio e della ragione, degli amici di Pagolo e della sua sollecitudine e virtù, come ispecificatamente e' medesimo fa memoria ne' suoi libri; e però in questo non è di bisogno mi distenda più avanti in questa parte tanto.</p>
	<p>Seguitò dopo questo, o ne' detti tempi, ch'e' venne in famiglia; ed ebbe della sua donna cinque figliuoli, due femmine prima, appresso tre maschi, de' quai faremo memoria al tempo. Seppesi bene e saviamente governare in tutte le sue cose, ritraendosi a tutte cose nobili e vertudiose; e se a Dio fusse piaciuto prestagli pure dieci anni più di vita, e' veniva grande di ricchezza di più di cinquantamila fiorini, e' veniva grande di famiglia, però ch'egli avea ogni anno il meno un figliuolo. Appresso sarebbe venuto nello istato e reggimento per ogni ragione e cagione buona; e già era imborsato nello isquittino del sessantasei, del quale e' fu isquittinatore, eletto da Dino di Geri Cigliamochi che allora si ritrovò de' Signori (era zio di Pagolo). Fu tratto Pagolo de' Signori di quella borsa poi fu morto: e credo che Pagolo fusse il primo di nostri antichi imborsato nell'ufficio de' Signori.</p>
	<p>E come piacque a Dio, nel tempo ch'egli era per fiorire in tutti i gran fatti, e' rendé l'anima a Dio, a dì 14 di giugno 1374. Era istato in matrimonio circa di dieci anni e sei mesi, menò moglie a dì 18 di gennaio 1363; testò il valente di fiorini ventimila: acconciossi bene e divotamente dell'anima, come pel suo testamento si vede. Fu Pagolo di buona condizione, molto amorevole e gran limosiniere; mai disdisse né a povero né a ricco nulla di che e' fusse richiesto, e spezialmente di danari molto ne fu largo: buono parente con quelli che non lo volessono soprastare. Morì di pistolenza; fu soppellito il corpo suo con grande onore in Santa Croce, nella sepoltura dove era il padre e' suoi fratelli. Rimasono vivi di lui due fanciulle femmine e due maschi, de' quai i tre poppavano: di loro farò memoria come seguirà il tempo e luogo. <space type="stacco narrativo"/><emph>(Lapa, Lisabetta e Ermellina di Bartolomeo).</emph> Rimase ancora, come dinanzi si disse in parte, di Bartolomeo tre fanciulle femmine. La maggiore ebbe nome Lapa: fu monaca sagrata in San Piero Maggiore di Firenze. La seconda ebbe nome Lisabetta, e fu costei malsana: fu pinzochera di San Francesco. La terza e utima ebbe nome Ermellina, e fu moglie di Pagno di Gheri: ebbe molti figliuoli costei, come si truova ne' libri nostri, cioè de' nostri passati. Non ho a mente loro natività e loro morte, ché non ne truovo iscritto nulla; e perché non mi pare di nicistà, l'ho lasciato istare: basta fare memoria de' nomi e di lor vita.</p>
	<space type="stacco narrativo"/><p><emph>(Bernardo di Giovanni Morelli)</emph>.</p>
	<p>Del primogenito di Giovanni di Bartolomeo Morelli ci accade al presente di fare memoria, la natività del quale fu a dì... Ebbe nome Bernardo. Fu costui da giovane molto cortese e quasi prodico, ché le sue ispese erano vane e boriose e none molto onorevoli; e di questo non è però da maravigliarsi, imperocch'e' rimase fanciullo al correggimento della madre e de' suoi manovaldi, cioè di quelli che si concredevano insieme a ruballo e a consumarlo, e lui e gli altri fratelli, avendo ischiuso quello che gli dovea essere padre, cioè Pagolo Morelli. E in effetto e' consumò gran parte della sustanzia, che lasciò il padre a lui e a' fratelli, tutto in cortesia; e, così giovanetto, la madre sua cogli altri manovaldi, non richieggendo Pagolo ma piuttosto per fare contro a lui, gli dierono moglie la figliuola di Gucciozo de' Ricci, uomo mercatante, ricco, savio, grande di parentado e di stato. E tolto moglie, uscito di manovaldi e mancando la roba, e' si cominciò a regolare; e dove di prima, istandone a scotto i fratelli, egli iscialacquava, partito da loro e mancato la roba e 'l caldo della giovanezza, e' diventò il più assegnato uomo del mondo e 'l maggiore massaio. Piacevole uomo fu molto, lieto, framettente nel parlare e ne' fatti molto segace; parlava molto doppio, era malizioso, parentevole, dimestico, bello novellatore. Non ebbe mai figliuoli della Simona, cioè della sua donna: ebbene molti non ligittimi, parte d'una donna assai da bene, e parte d'una ischiava era sua, assai bella, e di poi la maritò in Mugello: non gli vo' nominare, perché non è onesto sì fatta ischiatta, come ch'e' sieno di buona condizione assai, secondo loro essere. Il detto Bernardo fu de' priori della borsa dell'ottantuno, dì primo di novembre anni Domini 1387. Fu gonfaloniere di giustizia messere Luigi Guicciardini. Portossi molto saviamente e seppe bene ordinare i fatti del nostro Comune e servire, non uscendo della ragione, in ispezialtà ciascuno cittadino che richiese; e con amore e con buona fama di tutti i fiorentini uscì del suo ufficio. E di poi fu gonfaloniere di compagnia, e Dodici; e tutti altri uffici e dentro e di fuori si trovò imborsato, e alcuni n'esercitò onorevolemente. Avvennegli alcuna disavventura, che parte penso più innanzi raccontarne come accadrà nel tempo. Partissi principalemente in costui il traffico usato pe' nostri antichi ed eziandio ogni altro inviamento il quale producesse mercatantia o guadagno; e questo non avvenne in lui per altre cagioni che pe' ritrovarsi ricco e sanza padre, sospinto piuttosto da chi l'avea a correggere allo spendere che al guadagnare. Passò in questa vita a dì... anni Domini 1400: riposesi il corpo nella sepoltura de' nostri antichi, cioè in Santa Croce. Morì di pistolenza ߤ in pochi giorni. Rimase di lui cinque figliuoli, tre maschi e due femmine: il primo de' maschi è nominato Dino, il secondo Cetta e 'l terzo Benedetto. Credo testasse il valsente di dumila fiorini, contato ogni sua sustanza. Dio abbi per sua misericordia ricevuto l'anima nella gloria sua.</p>
	<space type="stacco narrativo"/><p><emph>(Bartolomeo e Gualberto di Giovanni)</emph>.</p>
	<p>Il secondo figliuolo maschio di Giovanni detto ebbe nome Bartolomeo, la natività del quale fu a dì... Fu di persona assai grande, dell'essere di Bernardo, come che non n'abbi fatto memoria, ma egli erano comunali di grandezza: Bernardo era compresso di carne e assai pieno, di pelo rossetto e litiginoso, Bartolomeo era grasso e fresco, e di pelo bianco ovvero ulivigno; era compagnone da godere, lieto e di buona condizione. Tolse per moglie la figliuola di ser Nicolò di ser Ventura Monaci; era allora notaio delle rinformagioni ed era in buono istato d'ogni cosa, vicino in San Romeo. Avea nome monna Lena: fu una savia donna, molto eloquente, segace, e sapea fare colle sue mani ciò ch'ella volea, leggea e scrivea pulitamente. Ebbene Bartolomeo tre figliuoli, due maschi e una femmina: il primo ha nome Gualberto, il secondo Giovanni, la femmina ebbe nome Lisa. Di loro avvenimento si parlerà in iscritto più innanzi, se fia di bisogno, secondo che piglieremo per partito. Passò di questa vita il detto Bartolomeo in Furlì a dì...: morì di pistolenza ߤ in pochi dì; seppellissi al luogo de' frati minori in Furlì, e di poi se ne fé recare il corpo suo in Firenze ed è seppellito in Santa Croce in Firenze cogli altri anticessori, onorevolemente come s'usava pegli altri. Rimase la donna dopo lui, e vivette vedova co' suoi figliuoli insino alla mortalità del 1400: in quella mortalità si morì e lasciò reda i figliuoli. Credo rimanesse loro di valente, con quello della madre, fiorini 4000 d'oro.</p>
	<p>Al presente ci occorre di fare memoria del terzo figliuolo di Giovanni, il quale si nominò Gualberto: nacque questo a dì... Fu costui di persona più che comunale, cioè di grandezza, secondo il tempo suo, ischietto e non però magro, assai di bel pelo. Era iscienziato, e nondimeno istudiava, credo, in legge; e secondo si potea comprendere, e sì per lo studio e sì pello suo buono naturale, e' veniva valente uomo; e nel tempo visse se ne vide buona isperienza. E fra l'altre si vide di lui questo: che pella mortalità del 1374, sendo fuggiti a Bologna tutta la famiglia rimasa di Giovanni e tutta la famiglia di Pagolo, insieme in una casa abitanti e a una ispesa concorrenti a comune (come che con vantaggio grande per que' di Giovanni), nondimeno, tornando a quello ch'i' vo' dire, noi savamo continui tra uomini, donne, fanciulli e balie e fanti, forestieri e compagnoni più di venti in famiglia. Il provvedimento delle ispese e di tutte cose opportune fu commesso al detto Gualberto, avendone esso a tenere conto e rendere buona ragione del danaio a lui conceduto; alle quai cose egli, giovanetto e di picciolo tempo, come puoi vedere, forestiero nella terra e none uso né punto pratico a questo bisogno, nondimeno con buono provvedimento e con sollecitudine grande, mentre visse, regolatamente e sanza trasandare sopperì a tutto de' bisogni della comunità della famiglia, e in ispezieltà a ciascuno altro e grande e piccolo, tenendo dirittamente il conto di ciò che spendea. Or, come che questa paia loda di picciola faccenda, i' dico che chi sapesse la incomportabile e isconcia famiglia e la poca concordia e la foresteria che occorreva da un punto a un altro e in istremità, e' giudicherebbe quel ch'io (avendo dall'altra parte rispetto alla tenerezza del giovane e alle disiderose e velogi volontà d'essi), che sanza niuna accezione egli è da presumere gran fermezza, gran sollecitudine e gran provvedimento in lui.</p>
	<p>E la fortuna il dimostrò chiaro: ché egli era presso alla morte, avendo in sé operat'azioni d'uomo antico e pratico, e non di giovane e fanciullo. E utimamente, vedutosi malato di pistolenza e pensando morire, alla salvazione dell'anima sua da se medesimo sollecitamente provvide, addomandando tutti i santi sagramenti, e quelli con grandissima divozione prese, raccomandando divotamente la sua anima a Dio, con santi, buoni e divoti salmi. Appresso, da tutti que' della casa, non avendo riguardo più a grande che a piccolo, ma comunemente alla famiglia e a tutti, con buone e dolci parole chiese perdono, raccomandando a tutti la sua anima; e utimamente, in presenza di tutti, e' s'accusò, come che malizia non avesse usata ma per più netta coscienzia, avere tratto de' danari delle ispese e messi in suoi fatti propi circa di dieci o dodici lire; e, come è detto, in presenza di tutti accusatosi, lasciò si rimettessono nella cassa. E utimamente, nel passare di questa, insino all'utimo punto con buono conoscimento e' disse, col prete che leggeva, tutto l'ufficio ispeditamente e forte, che ciascuno l'udia; e di continuo, sentendosi mancare, egli affrettava il prete dicesse tosto. E per grazia di Dio, compiuto l'ufficio di dire, egli col prete insieme, nell'utima parola, dicendo «<foreign lang="lat">deo grazias amen</foreign>» e' chiuse gli occhi e rendé nel propio punto l'anima a Dio, di pestilenza. E questo fu in Bologna, a dì... Al corpo suo si fece onore, e fu seppellito in Bologna nella chiesa de' fra..., in una sepoltura si fece fare di nuovo, da mano ritta, tra 'l coro e 'l muro della chiesa, così dal lato e quasi nella fine del coro, cioè più di presso alla cappella maggiore e all'altre di sopra: e credo vi sia la lapida su coll'arme nostra, o veramente è l'arme al dirimpetto, nel muro. E perché, come è detto, è seppellito onorevolemente, e' si diliberò pe' suoi fratelli lasciarlo istare così, e non si fece venire qua. Sopra i fatti del detto giovane non si potrebbe dirne tante virtù e tante buone operazioni quante se ne troverebbono molte più; ma io farò fine qui per dare piuttosto effetto alle memorie degli altri e all'altre cose ci restano a fare, come nel prencipio fu promesso.</p>
	<space type="stacco narrativo"/><p><emph>(Giano di Giovanni; e di monna Andriuola)</emph>.</p>
	<p>L'utimo figliuolo maschio ebbe Giovanni, del quale al presente si fa memoria e che ancora per grazia di Dio vive, è nominato Giano. Alle fonti del santo battesimo fu nominato Giuliano. Nacque costui a dì...: è di persona comunale, cioè di grandezza e di bello pelo; ma tutti i detti fratelli, credo per grassezza di capo, sono incanutiti tosto in venti anni o prima. È grasso molto, e questa grassezza gli è multipricata da poi che passò i trentacinque anni, come che sempre fu grasso, ma non era tanto né si grave. Tolse per moglie la figliuola di Iacopo d'Alamanno Vettori, nominata monna Nanna: menolla a dì... Ebbene molti figliuoli, e le due parti furono femmine; e credo per insino a oggi, che siamo negli anni 1403, e' n'abbia avuti circa di sedici o diciotto, che al presente n'ha vivi sei, quattro maschi e due femmine. Il primo maschio, che al presente vive, ha nome Bartolomeo, il secondo Pagolo, il terzo Nicolaio, il quarto Antonio. Non è di bisogno fare memoria delle femmine, perché sono di piccola età: quando sarà il tempo del maritare, se vengono a quello istato, allora ne faremo memoria, se a Dio piacerà; e simile di quelli che verranno, perché al presente mi pare meglio avviato averne il vedessi mai.</p>
	<p>Il detto Giano fu imborsato nello isquittino del novantuno per de' priori, e simile Bernardo suo fratello; fu de' Dodici, cioè Giano, a dì 15..., e di poi fu gonfaloniere di compagnia a dì...</p>
	<p>Aspetta l'ufficio de' Signori: farassi memoria quando arà esercitato l'ufficio. Il detto Giano è iscioperato come sono istati i fratelli. È assai abbiente, e viverebbe riccamente se le prestanze nollo isconciassono: è gravato con poco o niente utilità di Comune.</p>
	<p>Rimase di Giovanni di Bartolo una fanciulla femmina a nome Andriuola; fu maritata da' fratelli a Criaco di Guernieri Benci, istava nel Fondaccio compagno degli Alberti. Era buon uomo mercatante e avea assai istato; mori nel 1398 ovvero prima parecchi anni: non l'ho a mente. Ebbene di dota fiorini ottocento. Rimase di lui molti figliuoli: morirono pella moria del 1400, accetto uno de' maschi, a nome Simone chiamato Mone. Ella si sta vedova colla madre e in una casa con Giano, come che di per sé. Noi abbiamo fatto memoria per insino a questo presente capitolo di tutti i nostri antichi e consorti passati di questa vita ed eziandio de' vivi che al presente sono, accetto che de' discendenti dell'utimo figliuolo di Bartolomeo Morelli, cioè di Pagolo. E questo, come minore di tutti in quanto agli anni, s'è riserbato al presente, come ragionevolemente si richiede. E, non diminuendo in questi, se non come negli altri nominati di sopra, la loro giusta e buona memoria, in quanto e' ci fia noto, ne' seguenti capitoli la natività e' nomi e' soprannomi e loro forma e condizioni e' discendenti d'essi e come sono capitati e parte delle cagioni (partitamente assegnando, per esempro di chi viene dopo essi, e le buone e le contrarie) e, se vedremo, de' rimedi da dovere usare contra alle fortune a noi avvenute (i quai per isperienza secondo lo stato e condizioni dal dì d'oggi si possono chiaramente vedere, e spezialmente per chi n'ha fatto la pruova), tutte, se a Dio piacerà, racconteremo sotto brevietà, cioè quelle che più ci hanno notati e dalle quai siamo più offesi. E come che grossamente e materialemente sieno iscritte, nondimeno penso vi troverete entro buono frutto: e questo non si fa per leggere a diletto né per mostrallo ad alcuna persona, che none appartenendosi ad altri che a voi, se ne sarebbe fatto beffe. E pertanto potete vedere per voi propi parte della vostra antichità e de' vostri passati, e simile vedrete parte delle fortune del mondo le quai a noi sono istate contradie; e per esse potrete considerare i rimedi, ammaestrandovene ancora in parte. Ma secondo il temporale e la condizione delle cose si vuole sapere pigliare partito; ché per avventura, vo' dire, tal cosa è stata rea a noi che 'n quel medesimo caso sarebbe buona e onorevole a un altro, secondo la condizione del fatto o degli uomini con chi arai a fare, o veramente secondo che Dio ha disposto di te. Ma nondimeno questo fia uno innanzi da potere pensare e albitrare e domandare consiglio; e non ti lascerà correre se ti troverà savio, ma fiati pure utile e buono esempro, mediante la grazia di Dio, che per bene operare e saviamente ti sarà conceduta sanza niuno dubbio. Sia pure savio e fa bene, e arai il tutto.</p>
	<space type="stacco narrativo"/><p><emph>(Bartolomea di Pagolo Morelli)</emph>.</p>
	<p>Il primo frutto che Pagolo Morelli acquistò della sua donna fu una fanciulla femmina: la natività d'essa fu a dì ventitré di giugno, in lunedì, a ore sette e mezzo, negli anni Domini 1365. Battezzossi in Santo Giovanni il sabato mattina vegniente, cioè a dì 28 del detto mese. Ebbe nome Giovanna e Bartolomea: tennela al battesimo Bartolomeo di Lione Lioni e Tommaso di Bese Busini e Franciesco Brunellini albergatore: fu chiamata sempre Mea. Questa fu di grandezza comune, di bellissimo pelo, bianca e bionda, molto bene fatta della persona, tanto gentile che cascava di vezzi. E fra l'altre adornezze de' suoi membri, ell'avea le mani come di vivorió, tanto bene fatte che pareano dipinte pelle mani di Giotto: ell'erano distese, morbide di carne, le dita lunghe e tonde come candele, l'unghie d'esse lunghe e bene colme, vermiglie e chiare. E con quelle bellezze rispondeano le virtù, ché di sua mano ella sapea fare ciò ch'ella voleva, che a donna si richiedesse; e 'n tutte sue operazioni virtuosissima: nel parlare dilicata, piacevole, con atto onesto e temperato, con tutte effettuose parole: baldanzosa, franca donna e d'animo verile, grande e copiosa di tutte virtù. Leggeva e scrivea tanto bene quante alcun uomo: sapea perfettamente cantare e danzare, e arebbe servito a una mensa d'uomini o di donne così pulitamente come giovane uso e pratico a nozze o a simili cose.</p>
	<p>Era saputa nella masserizia della case, e non con punto d'avarizia o di miseria; ma traeva il sottile del sottile, ammunendo e dirizzando la sua famiglia con tutti buoni assegnamenti e buoni costumi, vivendo lieta e allegra. E così s'ingegnava con savi modi, secondo le condizioni delle persone della casa, contentare, riparando e co' fatti e co' detti a ogni iscandolo, ira o maninconia ch'avesse veduta in alcuno: a tutto saviamente e con benivolenza di tutti riparava, ché, come vedrete iscritto appresso, ebbe a conversare, vivendo col suo marito, in gran famiglia e sconcia.</p>
	<p>Maritossi pe' suoi e nostri manovaldi ad Antonio d'Agnolo Barucci, ed ebbe di dota fiorini millecinquecento. Il detto Antonio era in casa del padre e della madre, i quai erano molto antichi ma prosperosi, e con uno suo tristo fratello, el quale nel detto tempo e dì di lui menò moglie; ed eranvi due loro sirocchie, donne e maritate, e due nipoti dell'una di loro, d'altro marito, buon garzoni grandi. Or questo ho raccontato per tornare a quello che prima dissi: cioè che la detta Mea, come savia e saputa, da tutti era amata e volutole gran bene, sendo nondimeno tra gli altri poca concordia. E pertanto era più da commendare la sua virtù, che dove era discordia e scandolo grande ella sola era da tutti amata; e assai cose isconce di parole e di fatti tra loro limitava e recava a pace e a concordia. Ella n'andò a marito a dì...; fecesi per Antonio e per Franciesco suo fratello gran festa e notabile allegrezza: erano in grande istato allora e ricchi di più di ventimila fiorini, lanaiuoli in San Martino, molto amati da ciascuna persona, savi e molto piacevoli e da bene. Ebbe di lui circa di quattro figliuoli tra maschi e femmine: niuno ne visse du' anni; e l'utimo, che fu maschio, nacque a dì 8 di febbraio 1387; ebbe nome Agnolo. Era istata già nella infermità circa d'otto dì quando il fece, e fu il fanciullo d'otto mesi; e di poi, sanza niuno miglioramento o conforto di niuna isperanza, nella detta infermità si morì a dì 15 di febbraio detto, in sabato, a ore 8, vegnente la domenica; e di poi, il dì dopo si morì il fanciullo, sì che di lei non rimase seme. Sotterrossi in Santa Croce, sotto le volti, nella sepoltura d'Agnolo Baruci, a mano manca.</p>
	<p>Come entri sotto le volti, dopo un uscio, va in un cimitero a modo d'una sala, ed è a man ritta, com'entri nel detto uscio, lungo il muro. Hollo voluto chiarire così a punto, perché vedendo la sua sepoltura, pelle sue bontà a tutti noi di lei e del luogo dove sono le sue ossa de venire olore. E 'n ispezieltà priego ciascuno disceso di Pagolo che almeno il dì de' morti vada a vedere il luogo dov'ella giace, facendo orazione a Dio in salute della sua anima, alluminando il suo sepolgro d'un poco di lume, come s'usa per molti; come che il verace lume e frutto dell'anima sua è l'orazione o la limosina, le quai tutte faccia Idio valevoli alla sua benedetta anima, amen.</p>
	<space type="stacco narrativo"/><p><emph>(Sandra di Pagolo Morelli)</emph>.</p>
	<p>Ebbe Pagolo detto dopo la Bartolomea un'altra fancialla di monna Telda sua donna. Nacque costei a dì ventisette di dicembre, anni Domini 1369, la vilia di Santo Giovanni Vangelista, la notte dinanzi al giuovedì, a ore nove. Fecela battezzare il sabato vegniente, a dì ventinove di dicembre 1369: fecela cristiana Benozo di Benozo e Raffaello di..., amendu' del populo di Santo Iacopo tra' fossi; pell'amore di Dio posele nome Sandra e Giovanna, secondo che scrive e' detto nel libro suo A, a 19. La detta fanciulla fu di persona, cioè di grandezza, comunale, di carnagione bruna e pallidetta; non era grassa né molto magra; assai di bella forma el viso e l'altre membra. Fu saputa di ciò s'appartiene a donna da bene: seppe ricamare, leggere e scrivere, fu molto eloquente, grande parlatore e sapea bene dire quello volea e baldanzosamente.</p>
	<p>Maritossi a Iacopo di Zanobi Arnolfi; ebbe in dota fiorini millecinquecento d'oro: andonne a marito a dì... Fecesi gran festa, e furono delle belle nozze si facesse in quell'anno in Firenze; e dal marito fu presentata di ricche gioie d'ariento e di perle riccamente. Visse insieme col suo marito insino a dì ventinove di luglio, anni Domini 1400: in quel dì morì il detto Iacopo di pistolenza ߤ. Rimasene uno fanciullo maschio a nome Simone; non ne fece più né maschi né femmine.</p>
	<p>Il detto Iacopo, a cui Idio perdoni, fu un savio giovane e molto vertudioso in ciò il volevi adoperare, e in ispezieltà nella mercatantia e ne' fatti del nostro Comune: era in tutti gli onori del Comune e dentro e di fuori. Fu di gran cuore, e massimamente nelle sue disavventure fu molto franco, in tanto che fece gran danno a se medesimo e a tutti suoi amici e parenti: e tutto fece gredendo bene soddisfare a tutti. E questo non perché si sentisse avere valente da potere sopperire a ciò, ma e' si fidava nella industria sua e facevano istima come d'una grande ricchezza; e sotto questo egl'ingannò sé e altrui. E massimamente noi, cioè Morello e me Giovanni, fratelli della detta Sandra, ricevemmo danno per atare Iacopo detto di più di fiorini mille, e a tempo ci piggiorammo più d'altri mille di danni e d'interesse, come vedrete pe' nostri libri tenuti per Giuliano di Tommaso. Ho voluto toccare parte qui delle nostre disavventure, perché, movendomi a dire alcuna cosa dalla radice del fatto, penso sarà utile se sopra ciò pello innanzi ci accadrà di farne alcuna ricordanza. E appresso, per venire a fare memoria utimamente del danno che oltre al sopra detto ricevette la Sandra sua donna della dota sua (che ancora ce ne seguì a noi danno in più modi, come vederete), fu di nicistà alla Sandra e a noi, Morello e Giovanni, per rispetto di non potere fare meglio della dota sua, pigliare una casetta trista di sotto le volti e due poderetti e certe masserizie, tanto furono in istima di fiorini ottocento o circa; e del resto è convenuto indugiare già è anni tre, e ancora non abbiamo chiaro donde ci convenga ritrarre. E quest'è suto principalemente per difetto d'Iacopo, pel suo male istato, e appresso per difetto e sciocchezza della Sandra; la quale, per ubbidire al suo marito, vedutolo in bisogno e in nicistà, l'ubbidì di troppo, il perché venne a dare parola a più poderi i quali principalemente a lei erano obbrigati, e questo fece sanza parola di noi suoi fratelli o di niuno altro suo parente o amico. E questo fu pure per difetto d'Iacopo: ché egli, avendola conosciuta di dolce condizione e ubbidente, noll'avvisava innanzi, ma di tratto, come reo, gingneva a lei col notaio e' testimoni, e diceva: «dì di sì!» con turbato volto; il perché ella, vergognandosi di non disdire al suo marito in presenza d'altri, diceva quello l'era detto, bene che a lei paresse errare, ma per paura e per ubbidenza. Il perché è seguito ell'è, giovane e vedova con un suo figliuolo d'anni dodici e sanza dota, in casa nostra istata e per istare più tempo, se Idio non ci manda altro soccorso. Questo ho voluto recare a memoria per esempro di chi legge: cioè che niuno, o maschio o femmina, né per paura né per lusinghe né per veruno modo mai si spogli di suo avere o di sue ragioni, con ciò sie cosa che, de' cento, e novantanove ne rimangono disfatti, e pure da' più istretti parenti o amici; però che sono quelli in cui altri si fida, e però se ne rimane ingannato e tradito, e in utimo perduto il suo avere, rimanendo in tutto nimico di chi te l'ha tolto. Sopra ciò non voglio dire più al presente, ché più avanti mi fia nicistà ritornare in su simile materia: questo voglio che sia solo esempro delle donne che hanno marito, che mai, com'è detto, diminuiscano loro ragioni sanza parola de' loro più pressimani; e ancora se la nicistà non è molto evidente nol faccia mai, se già non vede essere in su altro molto sicura, il che è male evidente a persona, e massimamente alle donne. Della Sandra è stato iscritto qui di sopra sotto brevietà ciò che di lei è seguito insino a oggi: se altro seguirà a mio tempo, ne farò memoria.</p>
	<space type="stacco narrativo"/><p><emph>(Morello di Paolo Morelli)</emph>.</p>
	<p>Acquistò ancora il detto Pagolo Morelli di monna Telda sua donna un fanciullo maschio, la natività del quale fu a dì ventisette di novembre, anni Domini 1370, la vilia di Santo Piero Lesandrino (così iscrive il detto Pagolo al libro suo segnato A, a 19); e fu il mercoledì notte, vegniente il giuovedì, a ore otto e mezzo, presso alla squilla di Santa Croce. Fecelo battezzare il sabato vegniente, ciò fu a dì 30 di novembre anno detto, per quattro suoi compari: ciò fu Simone di Bonarota del populo di Santo Iacopo tra' fossi, e monna Agata e monna Giovanna sirocchie e figliuole di ser Guccio da Rignano, istavano nel borgo di Santa Croce dirimpetto al detto Pagolo; e fu a battezzallo Miniato di... ispeziale in Porta Rossa. Posongli nome Morello e Andrea: Morello pell'avolo suo e Andrea perché si battezzò in quel dì.</p>
	<p>Fu costui di persona, in quanto alla grandezza, comunale, e fu grasso molto da piccolo, e da grande fu di bel pelo e sano di tutti i membri, di buona natura, e fu costumato della bocca sua molto: rade volte o quasi non mai, se non fusse istato per compagnia, mangiò o bevve più di due volte il dì. Fu di buono intelletto, e buoni consigli furono i suoi, sanza niuna retà, di buona e dolce condizione; e per insino a oggi e' non fece mercatantia, che siamo negli anni di Cristo 1403, né alcuna cosa il perché e' guadagnasse mai un quattrino. Le cagioni troverete più innanzi. E' tolse moglie, come fu piacere di Dio, la Catelana figliuola di Stefano di Vanni Castellani: funne facitore Nofrio di Giovanni Arnolfi e messere Vanni di Michele; ebbene di dota fiorini ottocentoventicinque d'oro; menolla nel borgo di Santa Croce, la mattina di Santo Antonio anni Domini 13..., cioè a dì 18 di gennaio anno detto. Hanne avuti per insino a oggi otto o nove figliuoli, ed èssi isconcia circa di tre volte: la prima volta si sconciò, credo, dal dì la menò a due anni o circa, in una fanciulla femmina; e di poi ne fece due femmine a bene.</p>
	<p>La prima ebbe nome Bartolomea; e nacque costei con uno infiato nel capo, così dal lato, era a modo ch'una vescica, cioè a toccare: fessi medicare al maestro Francesco Dal Ponte: e' la forò in più luoghi, e gittò sangue e puzza. E 'nfine ella non poté reggere e morissi in pochi dì: riposesi in Santa Croce. E di poi nacque un'altra fanciulla ebbe nome Antonia, e nacque col medesimo infiato; e questa non si medicò, ma tennesi caldo il capo con una berretta foderata d'ardesia, e 'nfine e' gli assolvé lo 'nfiato e guarì bene. Visse costei sette anni o circa, e di poi si morì di male pestilenziale ߤ nel 1400, di luglio, nel Palagio Ispini: riposesi il corpo suo in Santa Trinita, nella sepoltura della famiglia degli Ispini, cioè nell'utima cappella si truova a man manca 'andare all'altare maggiore. E questo si fece per nicistà, considerato ch'egli era la mortalità grande e non si trovava appena chi volesse trarre i corpi di casa; e oltre a questo, non era in Firenze di noi se non monna Filippa, che convenia s'imboccasse nelle cose di bisogno pelle mani d'altri. La terza fanciulla ebbe nel prencipio di quella mortalità, ed ebbe nome Filippa: questa vivette pochi mesi, e in utimo morì nella detta mortalità prima che l'Antonia, a Quinto dove era a balia, e ivi nella Chiesa di Quinto fu seppellita.</p>
	<p>Non abbiamo a fare di più femmine memoria: hanne de' maschi cinque, grazia di Dio vivi. Il primo ha nome Pagolo, secondo Matteo, terzo Tommaso, quarto Bernardo, quinto Franciesco. De' soprannomi e del dì della loro natività e de' loro avvenimenti si farà memoria o per me o per altri colla grazia di Dio più innanzi, secondo che Dio ci apparecchierà. Per insino a questo dì e dal loro padre, cioè Morello, e dalla loro madre, monna Catelana, e' sono istati e sono bene allevati e bene ordinati di ciò che si richiede a fanciulli di sì fatta età; e per quello che si può comprendere di loro condizione e memoria, e' sono, secondo l'età, assai saputi e 'ntendenti, costumati e ubbidenti molto, e sono solleciti alla bottega, cioè iscuola, dove sono per imprendere virtuosamente di leggere e di scrivere e in parte grammatica: a questo sono di buono volere, e bene apparano e lietamente. Rendomi certo che fia piacere di Dio per sua grazia e dono prestare loro vita e concedere loro virtù e buona grazia, sì che chi fia per loro o di loro maggiore potrà ne' tempi fare di loro buona e virtuosa memoria, seguendo essi, ché così isperiamo, le vestigie di loro padre e madre, o veramente de' loro antichi consorti, de' quai hanno l'asempro innanzi. E perché essi e tutti gli altri nostri ne piglino esempro, s'è fatto e farassi questo ricordo, grazia di Dio.</p>
	<space type="stacco narrativo"/><p><emph>(Giovanni di Pagolo Morelli e uno altro fanciullo di mesi 7 1/2 gli nacque a dì 12 di febbraio 1372)</emph>.</p>
	<p>Piacque al nostro Signore Idio concedere al nostro padre Pagolo Morelli il quarto figliuolo della sua donna monna Telda, il quale fu maschio. La natività sua fu a dì trenta d'ottobre anni Domini 1371, il giuovedì sera, a ore ventiquattro sonate d'un terzo d'ora: battezzossi il sabato vegniente, a dì primo di novembre, cioè nel dì della celebrazione di tutti i Santi: fecero cristiano Giovanni d'Andrea e Lorenzo di Tennia e Raffaello tintore, tutti del populo di San Iacopo tra' fossi, amici e fratelli di sommo amore di Pagolo Morelli. Ebbe nome Giovanni e Simone: Giovanni pel suo zio, fratello di Pagolo, Simone perché nacque nel dì di Santo Simone.</p>
	<p>Costui fu comunale di grandezza e di compressione, fu di bel pelo e un poco colorito in viso; non fu di forte natura, di piccolo pasto e di gentile sanguinità. Dispiacquegli le cose cattive e spezialmente quelle che veniano in danno o in vergogna del suo Comune, e queste biasimava dove e' si fusse trovato a ragionamento; e simile arebbe corretto co' fatti, pure n'avesse avuto forza o balia. Disiderò di vivere netto, sanza mai contrapporsi a chi reggesse né in parole né in fatti: in quanto al reggimento, e coll'animo e colla persona tutta e colle parole e co' fatti, sempre tenne co' buoni uomini antichi di Firen'ze, guelfi e leali al Comune; e inverso di questi mai a talento pensò o mai disiderò se none onore, istato e grandezza del loro Comune. Altra gente veniticcia, artefici e di piccolo affare, in questi disiderò dovizia, pace e buona concordia; ma non gli piacque in tutto il loro reggimento, ma sì in alcuna cosa mescolato, ch'è buono per raffrenare li animi troppo grandi. E nondimeno sempre con divozione disiderò d'abbracciare la santa e cattolica Parte guelfa, la quale Idio mantenga come sua divota insegna, in quanto al mondo, sempre in favore della Santa Chiesa istata. Non è piaciuto a Dio per insino a questo dì che con effetto abbia potuto dimostrare quello buono animo ha sempre avuto verso il suo Comune e verso i buoni uomini e buon mercatanti, ma è da prosumere Idio l'abbia conceduto pello meglio. Il detto Giovanni di Pagolo Morelli, concedutagli da Dio e dalla sua benedetta madre Vergine Maria somma grazia e dono, e questo non pe' suoi meriti, ché 'n questo mondo è come gli altri peccatore, ma impetrato dalla divota e santa Vergine Caterina, isposa del Figliuolo di Dio, e da essa con divozione riputato, accompagnato fu di ligittimo e santo matrimonio a dì quindici di dicembre anni Domini 1395 (funne rogato ser Michele di ser Aldobrando, istà in Porta Rossa) della figliuola d'Alberto di Luigi degli Alberti, ciò fu la Caterina. Ebbene di dota fiorini mille d'oro; menolla a dì ventisette di gennaio un giuovedì a vespero, a cavallo, in compagnia di dodici nobili giovani, e menolla all'Olmo a San Gaggio (dello sposalizio fu rogato ser Guido di messer Tomaso, istà nella Burella); e ivi si fece buona e lieta festa con ciò che a simile fatto s'appartiene. Della quale donna per insino a questo dì, primo di luglio 1403, il detto Giovanni ha 'vuti di lei cinque figliuoli, la natività de' quai si scriverà più innanzi come seguirà il tempo. Al presente farò memoria de' nomi, come s'è fatto ne' passati. Il primo fu maschio nominato Alberto e Giovanni; il secondo maschio, nominato Antoniotto e Iacopo; il terzo, il quale al presente è a piè di Dio, fu ancora maschio, nominato Lionello e Francesco; il quarto fu femmina, e ancora andò a Paradiso, nominossi Telda e Margherita; la quinta fu femmina, ed è nominata Bartolomea e Lisabetta. Idio benedica i passati, e agli altri colla sua benedizione presti vita con salute dell'anime loro. Amen, Deo grazias.</p>
	<p>Pagolo Morelli ebbe della sua donna monna Telda il quinto e utimo figliuolo, e fu maschio; e piacque a Dio chiamarlo a sé avuto che ebbe il santo battesimo, secondo che esso Pagolo iscrive e che io ancora udi' da monna Filippa, donna fu di Matteo e madre di monna Telda, e da monna Buona che battezzò il fanciullo e che guardò in parto monna Telda. Veramente affermorono questo: il fanciullo essere vivo dopo il battesimo santo da esso ricevuto per salute della sua anima; che così piaccia a Dio avere a lui conceduto di grazia. Nacque il detto fanciullo a dì 12 di febbraio 1372, e fu di tempo di mesi sette e mezzo: battezzossi in casa la notte medesima (ebbe nome Giovanni), che fu la notte del dì santo del sabato: e tutti, come è detto, furono battezzati in quel dì santo. Morì la notte medesima e seppellissi il corpo a dì 13 detto in Santo Iacopo tra le fosse.</p>
	<space type="stacco narrativo"/><p><emph>(Certo proemio nel seguire)</emph>.</p>
	<p>Come avete veduto, e' s'è fatto memoria di tutti i nostri antichi, non pienamente come arei voluto, ma di quello ch'i' n'ho trovato iscritto e udito dire, di tutto n'ho fatto ricordo il me' ch'i' ho saputo.</p>
	<p>Resterebbe al presente di fare memoria de' nipoti di Giovanni e di Pagolo di Bartolomeo Morelli; ma io penso di lasciare istare la memoria de' discendenti di Giovanni di Bartolomeo, perché sarebbe una confusione di scritto, e sì perché i' non sono avvisato bene di loro natività e di lor cose. E perché e' non credino ch'i' voglia misurare loro gli anni, non ne voglio domandare; e però faremo fine in quanto a quel lato, non seguendo più di loro innanzi che sia istato fatto. De' nostri figliuoli e discendenti farò bene memoria appunto come seguirà negli anni.</p>
	<p>Ora, per seguitare come fu promesso dinanzi, io mi farò al tempo che seguì dopo la morte di Pagolo nostro padre, e racconterò, sotto brevietà e come a me fia noto, certe cose grandi avvenute al nostro Comune e massimamente di certe guerre, pelle quai potrete comprendere il gran danno e quasi disfacimento nostro in quanto all'avere. E simile farò memoria di nostro avvenimento, cominciandomi, come è detto, negli anni Domini 1374; dove si dichiarerà i gran danni e persecuzioni a noi avvenute, o per distino di fortuna o per malizia di chi ci ha 'vuto a minestrare o per nostra isciocchezza, acciò che per voi che seguite se ne prenda consiglio, guardandosi il più che si può da quelle cose che a noi hanno fatto danno, e seguitando quelle che ci hanno in parte mantenuti, come penso chiarirvi per questo iscritto; sì che aggiugnendo questo a' libri nostri, dove è scritto tutto per mano di Tomaso di Guccio e di Giuliano suo figliuolo, voi siate interamente bene informati. E Idio, se voi sarete buoni, vi farà grazia; e dove noi per insino a qui abbiamo avute e abbiamo delle cose ci dispiacciono, voi sarete per avventura ristorati, ché sempre non vanno le cose a un modo, ma di continovo si mutano. E però atatevi con essere amici di Dio: ed Egli è quello che dà e toglie i beni di questo mondo e dell'altro, ch'è infinito.</p>
	<space type="stacco narrativo"/><p><emph>(Danni a noi intervenuti in somma)</emph>.</p>
	<p>Voi avete iscritto dinanzi la morte di Pagolo, che fu 1374, e avete veduto ch'e' lasciò quattro figliuoli, 2 femmine maggiori e 2 maschi, de' quai poppavano i tre: e questo fu il primo danno che noi ricevemmo, d'essere piccoli rimasi sanza padre. E da questo primo dirivò il secondo, che noi in poco di tempo rimanemmo sanza madre, che si rimaritò, perché era molto gioväne, a Simone di Rubellato Ispini. Seguì il terzo che noi rimanemmo nelle mani de' manovaldi; e come ch'e' fussano buoni e leali, non è da fare paragone al padre, ma tutto per mille ragioni va loro pello contradio. Seguì il quarto, che noi ovvero i nostri manovaldi si trassono di mano in poche anni de' fiorini cinquemila, di ventimila ne testò; e questa ispesa fu nel mortoro, ne' lasci che furono assai, nella dota di nostra madre e in molte ispese trasordinarie si fa della roba de' pupilli isventurati; fra le quai noi n'avemmo di tratto una di circa di fiorini 500 d'oro, i quai si spesono per Bernardo Morelli e per tutta la famiglia di Giovanni i quai con noi fuggirono la mortalità a Bologna. E, come avviene a' pupilli, altri ispende e logora e consuma e 'l pupillo paga: così per quel tratto in ristoro del danno nostro ci avvenne questo. Seguì il quinto, che dove per lui si guadagnava e avanzava, noi venimmo a perdere a giornate. E chi avea a dare dicea ch'avea 'avere, e chi cancillava e chi negava, e tale minacciava e tale non se ne volea impacciare de' manovaldi, o a preghiera d'altri o per paura o perché ne toccasse o perché non gli calesse di noi o per servire l'amico o per che che si fusse: in questo caso si ricevette gran danno. Seguitò il sesto, che nella gravezza del Comune noi fummo subitamente raddoppiati in tre doppi, dove pe' danni nostri non ci si venia la metà che a nostro padre. Seguitò il settimo, che dove i figliuoli prendono ammaestramento e inviamento e stato e ogni buono costume dal padre, noi rimanemmo sanza capo e sanza guida; e come che noi fussimo messi innanzi e da Matteo da Quarata nostro secondo padre e da monna Filippa sua donna, i quai rimasono con noi in casa e amoronci come figliuoli, nondimeno non è da fare paragone al padre; come che 'l detto Matteo ci venne meno tosto e nel tempo del maggiore bisogno. Da questi sette ch'i' t'ho nominati ne dirivano assai danni, i quai non si potrebbono mai immaginare né ricordare, ché sono infiniti; e per non lasciare così ignudo e abbandonato lo isventurato pupillo, i' seguirò in sette piccioli capitoli quello riparo e consiglio che sopra a ciascuna in disparte mi pare, secondo il mio povero intelletto, da seguitare e tenere, volendo pigliare alcuna favilla di rimedio secondo che oggi dà a noi questa vita ispinosa e crudele.</p>
	<space type="stacco narrativo"/><p><emph>(Primo danno: certi buoni consigli)</emph>.</p>
	<p>Nel primo danno ch'i' dico che 'l picciolo fanciullo riceve della morte del padre, è da pigliare questo rimedio: cioè tu debbi nell'età di venti anni, pogniamo che li sangui ti bollino e che tu disideri essere isciolto e darti vita e buono tempo, nondimeno, per rispetto del frutto che de siguire buono e perfetto, recati la mente tua al petto. E prima misura te, chi tu se' e di che condizione e di che natura; e appresso misura lo stato tuo, quello che richiede e quello che può in quanto all'onore e alla sustanzia del tuo valente; e non ti ingannare ma seguita il consiglio e fondamento della coscienza tua. E stella giudica che il meglio avanzi e che ragionevolemente tu meriti bene per rispetto delle tue virtù e della tua sostanzia o inviamento, dilibera di torre moglie e di volere figliuoli. E se prendi questo partito, cioè di volere una volta moglie per averne figliuoli, dilibera a mano a mano volerli levare dai sopra detti pericoli. E dì: «S'i' ho figliuoli, io gli voglio potere allevare i' stessi, i' voglio vedegli uomini, i' voglio inviagli e correggerli a mio senno, i' vo' vedere qual è buono e qual è cattivo, i' voglio che nella mia vecchiezza e' sieno tali che mi possino atare ne' miei bisogni; i' ne voglio avere la consolazione e l'amaritudine per potere riparare e rimediare dove bisogna ».</p>
	<p>E fatto questo pensiero, e tu dilibera torla da' venti anni insino ne' venticinque, come Idio meglio t'apparecchia fra questo tempo. Ma abbi riguardo di non ti disavvantaggiare però pell'affrettarti: vo' dire che se tu pensassi per indugiarti insino in trenta anni avere migliorato tuo istato in che che atto si fusse, per modo da valerne molto di meglio, indugia; e abbi questo a memoria, che mai in quest'atto, né eziandio in niuno altro dove onore s'appartenga, la volontà non t'acciechi; ma con buono e maturo pensiero e consiglio di tuoi buoni parenti e amici piglia partito in ogni tuo fatto. Ma dove questi casi non avvenghino, o altri simili, to' moglie nel detto tempo. E a questo abbi riguardo primamente: di non ti avvilire, ma piuttosto t'ingegna d'innalzarti, non però per modo che ella volesse essere il marito e tu la moglie; ma guarda d'imparentarti con buoni cittadini, i quai non sieno bisognosi e sieno mercatanti e non usino maggiorie. Sieno antichi nella città tua, sieno onorati dal Comune e sieno Guelfi, e non abbino alcuna macula, come di traditore o di ladro o di micidio o di bastardo discesi, o d'altri cose che sono di rimprovero e di vergogna. Sieno netti e sanza macula, e abbino nomea di buoni parenti e amorevoli; e che non sieno cani del danaio ma usino cortesia temperatamente, come s'usa pe' savi uomini e buoni cittadini.</p>
	<p>Appresso, abbi riguardo ch'ella sia bene nata, di madre di gente da bene e di parentado onorevole, e ch'ella sia istata onesta donna e di buona fama; e simile sia istata onesta e netta donna la madre della madre, cioè l'avola della fanciulla, e di buone e care donne abbino fama per tutti. E arai riguardo ch'ella sia donna pacefica e non altiera o superba, e ch'ella sia, secondo donna, ragionevole e intendente; e se pure di queste cose non ti potessi bene chiarire, guarda alla radice del fatto, cioè ch'ella sia gentile donna nata di buono uomo, e così conversata, cioè col marito, che sia istato o sia uomo che temi vergogna. Appresso, togli fanciulla che tu ti contenti, ch'ella sia sana e 'ntera e ch'ella sia grande, per rispetto della famiglia n'aspetti; ch'ell'abbia poco tempo, cioè non sia punto trasandata, ché diventono viziose quando non hanno quello che la natura richiede: non si intende per quelle che sono perfette, ma comunemente intendi. Guarda ch'ella sia onesta e non troppo baldanzosa, e ch'ella non sia troppo vana, come di vestimenti, d'ire a tutte le feste e a nozze e ad altre cose vane; ché al dì d'oggi vi s'usa gran disonestà, e di gran bottoni vi s'attacca, tali che non ne vanno se non col pezzo: e non è niuna sì buona che usi le predette cose non diventi viziata. Della dota non volere per ingordigia del danaio affogarti, però che di dota mai si fece bene niuno; e se l'hai a rendere, ti disfanno. Sia contento a questo: avere quello ti si richiede secondo te e secondo la donna togli.</p>
	<p>E perché la giovanezza è malagevole a raffrenare, se fai quello che di sopra si consiglia, e tu voglia farlo a quel fine il perché tu se' consigliato, cioè d'avere figliuoli tosto, acciò te gli possa allevare tu istessi, ti conviene usare il senno in questo: cioè usa temperatamente con lei, e non ti lasciare punto trasandare. E se vuoi potere fare questo, ti conviene ammaestrare lei che non si dimestichi troppo teco; come che s'ella vede tu voglia trasandare, ella ti fugga dinanzi, eschi del letto, s'ella v'è, e vada da piè e per un poco di spazio si cansi. E simile ti conviene fare a te, levarti dinanzi alla furia; istà poco in casa, vattene in contado, datti a qualche esercizio, acciò t'esca di mente; e simile, con ciò che tu puoi ti raffrena. E facendo questo tu arai prestamente figliuoli: tu gli arai bene granati e forti e grandi, tu gli arai maschi, tu ti manterrati giovane e fresco, tu istarai sano e allegro, tu farai ogni bene. Se tu tieni il contradio modo, tu ti guasterai della persona, tu infermerai, tu ti guasterai lo stomaco e le reni; e se ti venisse punto di febbre, istarai a rischio di morire. Tu guasterai ancora lei, ma non come te, tu non n'arai figliuoli se none a stento, tu l'arai femmine, tu l'arai tisichi e mai non parrà che vadino innanzi, tu viverai tedioso e ontoso e maninconico e tristo: non ti darai piacere né in detti né in fatti, e parrà che ogni cosa ti sia una trave: tu non arai mai bene. E dove questo ch'è detto de venire a buono effetto tenendo lo stile detto di sopra, così verrebbe per lo contradio e sarebbe cattivissimo partito a pigliare seguitandolo male, come di sopra è detto. E perché tutti i casi non si possono recare a memoria, ché non è possibile, e' si conviene con tutti gl'insegnamenti avere senno naturale e pensare a tutti i casi che occorrono e avere consiglio di ciò che tu fai; e non potrai quasi mai errare. Non veggio alla prima parte altro rimedio che questo, e cetera.</p>
	<space type="stacco narrativo"/><p><emph>(Secondo danno: buoni rimedi e cetera)</emph>.</p>
	<p>Come è scritto innanzi che avvenne a noi, così penso che ne' medesimi casi avverrebbe a' più: cioè che rimanendo sanza padre dove la madre rimanga giovane, e figliuoli che rimangono possono fare conto rimanere ancora sanza madre e più d'avere a rendere la dota. E volendo ancora pensare a questa parte d'alcun rimedio, si può dire che il migliore ci sia, è a seguire quello propio istile che detto abbiamo innanzi, dove iscrissi del padre; e volendo quel medesimo dire, in questo non è di bisogno repricare, ma facendo l'uno ti viene fatto l'altro. Bene ti voglio aggiugnere qui alcuna cosa. Che se tu hai fatto quello che dinanzi è scritto ed e' venga per caso che Idio ti chiami a sé a tempo che la famiglia tua rimanca piccola e lasci la donna giovane, pensa in te medesimo e disamina se la donna tua principalemente t'è suta fedele e s'ella t'ha portato amore come debba la donna buona portare al suo marito, e s'ella ha amore a' tuoi e suoi figliuoli, e s'ella è di sì temperata natura che accozzata colla condizione sua tu pensi ella possa istare vedova; e appresso, ch'ella sia leale (questo conoscerai nella cupidigia sua), o se ella avesse fratelli o istretti parenti che fussono bisognosi. E se sopra tutto conosci ella sia onesta e temi vergogna, e che ancora ella sia saputa, di buono ingegno e provveduta alla masserizia, e ch'ella non sia sì vaga che bene ch'ella volesse essere buona ella non fusse lasciata: quando arai contemplato tutte queste parti e troveralle tutte in lei buone e perfette, o veramente, contemplato tutto, raccorrai che in lei vinga il meglio e non dubiterai di molto, o veramente se la conoscessi mancare nelle dette parti per modo da perdere di lei la buona isperanza, seguita questo istile nell'utima tua disposizione e volontà.</p>
	<p>E come è detto, se tu conosci la donna tua pienamente dotata delle sopra dette virtù, sicuramente e sanza niuno dubbio nel tuo testamento lasciala facitore e dispensatrice di tutti i tuoi fatti, libera e spedita: e questa larghezza è buona a usare ne' buoni, con ciò sie cosa che tu le dai indizio dello istare con essi; e bene ch'ella non avesse voglia dello istarvi, vedendo la fede che tu dimostri avere in lei, ella, per vergogna, se non facesse per altro, diliberrà istare. Ma perch'egli è impossibile e non se ne truova di quelle così fatte (e s'elle sono, non durano, ma subito si voltano come viene loro la volontà o un poco di sdegno o di disastro), però dico che in lei al tutto non t'affidi. Ma se hai vaghezza che la donna tua rimanga al governo de' tuoi figliuoli, lasciala più libera che tu puoi, ma none in tutto: lascia che ella con due o tre tuoi parenti fidati possa fare il tutto, con questo, che sanza lei non si possa fare niente. E dove ella none voglia istare, ch'ell'abbia la dota sua e niun'altra cosa più: e questa è una delle cose che la farà piuttosto istare.</p>
	<p>Se vedi e conosci che 'l meglio la vinca e ancora ti contenti ch'ella istia con essi, lascia che, s'ella istà con essi, ch'ell'abbia oltre alla dota alcuna cosa, secondo che tu puoi, della sostanzia tua; sì veramente che, s'ella none istà co' figliuoli, non abbia niente oltre alla dota. E lascia che ella abbia da potere vivere del tuo se' figliuoli le riuscissono rei; e lascia che ella abbia a fare i fatti de' fanciulli insieme con altri tuoi parenti e amici sì veramente che le due parti d'accordo possino fare i fatti loro: e questo mi pare il migliore modo ci sia a conservare la madre in guardia dei figliuoli.</p>
	<p>Se tu conosci la donna tua poco savia, poco amorevole, vana, lussuriosa, iscialacquatrice, e abbia i suoi parenti bisognosi e degli altri difetti, come ce n'ha assai, sie contento in questo caso ella si rimariti piuttosto che s'ella istesse vedova; però che istando vedova ne può uscire più danno e più vergogna ne' tuoi figliuoli che maritandosi, imperocché chi non fa bene i fatti suoi non farà mai bene que' del compagno; ma provvedi in lasciarla pure facitrice cogli altri manovaldi per onore e per dovere, ma mettile a petto chi l'abbi cura alle mani. Usa in costei più istrettezza: ch'ell'abbia le spese assegnate; non le lasciare sopra a dota, o sti' ella o non; però che non è nel vero sì trista madre che non sia meglio pe' figliuoli che altra donna. Sopra a questa materia non veggio si possa fare più, che sia onesto, a volere la donna vedova, che questo ch'è scritto di sopra.</p>
	<space type="stacco narrativo"/><p><emph>(Terzo danno: della madre ti conforto ovvero de' manovaldi)</emph>.</p>
	<p>Pongo dinanzi, come avete trovato, che 'l terzo danno che riceve il pupillo si è di rimanere al governo de' manovaldi. E come è chiaro e aperto vedi, e' baratta la volontà d'uno a quella di molti, e' baratta l'amore e carità del padre verso il figliuolo, che è infinita, a quella degli istrani, o parenti o amici. Istrani gli chiamo, perché dove giuoca pecunia o alcuno bene propio, né parente né amico si truova che voglia meglio a te che a sé, disposta la buona coscienza da parte; sì che resta, dove il padre pensa darli in guardia e al governo del parente e amico, e' lo dà al nimico, avendolo in quel punto permutato. Però che tanto basta il parente e l'amico quanto ti basterà l'avere o lo stato dove e' penserà trarre utilità; e morto tu, di niente si racorda; ma dove e' traeva da te o aspettava di trarre, e però ti mostrava amore, ora e' diventa istrano contra il pupillo, togliendosi da sé quello che il pupillo per sua libertà non gli può dare. Appresso vedi che mancato alle pecorelle il pastore, i lupi le divorano, perché vanno sanza regola e non hanno difenditore; così avviene a' pupilli: e' sono rubati, ingannati e traditi da tutti e massimamente da chi è loro più istretto. Appresso, acciò che non si possino mai vendicare, e' sono tirati addietro in tutte le virtù, istati o ricchezze, acciò che non possino mai raccogliere l'alito nonché vendicarsi; e simile in tutti i casi e' sono trattati tanto male quanto dal padre e' sono trattati bene.</p>
	<p>E però è da pensare di que' rimedi ci sono meno rei; e come che per me se ne vegga pochi (ché nel vero ci sono iscarsi), nondimeno ne chiarirò alcuno, secondo il mio vedere, in parte buono. E questo è che tu, padre, volendo antivedere alla salute de' tuoi figliuoli, prima provvedi, come per innanzi si scrisse, che la madre rimanga con essi. Appresso vedi di darle buona compagnia, cioè ricerca se hai parenti che sieno amorevoli, leali, divoti di Dio (ma non ispigolistri, che sono i più ipocriti), e che per addietro né da te né da' tuoi e' non si tenghino gravati d'alcuna cosa; che sieno ricchi, o veramente non bisognosi. E non ti curare per non torre de' più tuoi istretti, sien eglino buoni; ma non cambiare però il parente all'amico quand'e' sono di pari bontà. Appresso non torre gran numero: fa che non passino i sei, e che le due parti possino fare e non sanza il consentire della madre; o, se non vi fusse la madre, togli in suo iscambio il padre di lei o un fratello, se sono uomini da fidarsene, com'è detto. Ma a questo t'affida poco, perché è un dare indizio alla donna si rimariti, ed e' si vuole levare via ogni cagione, come è detto addietro. E se tu vedessi o dubitassi la donna tua non si rimaritasse, e vedessi che rimaritandosi e' rimarrebbono male accompagnati di manovaldi, allora mi pare farai meglio a lasciarli al governo del Comune. E ancora se ti vedi povero di parenti, e di sì fatti che non te ne fidi, ancora in questo punto gli lascia al Comune con ogni larghezza della madre: questo fa sempre se è di buona condizione. Ancora se vedi troppo inviluppati i fatti tuoi o in mercantie o in debiti, o che tu abbia 'avere o a ritrarre il tuo di strane genti o di ma' pagatori, ancora lascia i figliuoli tuoi nelle mani del Comune: per molte cagione è meglio il Comune che parente o amico. E veramente i' credo che questa è la più salutifera via pel pupillo che niun'altra: come è detto, la madre prima, appresso i buoni parenti e ricchi e sanza vizio, o veramente amici, e utimamente, dove le due vie manchino, appiccati alla terza, cioè al Comune. Ancora t'avviso che se tu ti senti avere un diritto e leale parente o amico, che tu l'abbia provato (altrimenti non t'affidare), lascialo attore de' tuoi fanciulli, con questo, ch'e' renda ragione a' manovaldi ogni anno e che a loro istia il raffermarlo o veramente accettarlo. Questo fa per loro onore: a te basta l'avere dimostrato loro la volontà tua e la fede hai in esso: la libertà non si vuole torre a chi ha a rendere ragione, come hanno i manovaldi. Se lasci fanciulle femmine, fa ch'elle non si maritino se non hanno anni quindici compiuti; e sia discreto della dota, secondo la famiglia: lasci el valente loro, istimandolo meno a quel tempo il quarto. E se hai figliuoli che a quel tempo fussono in età, lascia a discrezione di lui e della madre, che possa dare alla fanciulla, a buona discrezione, insino in fiorini dugento più oltre alla dota, e cetera.</p>
	<space type="stacco narrativo"/><p><emph>(Quarto danno del pupillo: de' suoi ripari)</emph>.</p>
	<p>Il quarto danno che riceve il pupillo, come addietro trovasti, si sono molte ispese che gli occorrono dopo la morte del padre, come principalemente il mortoro, dove va gran danaio. Appresso, il rendere della dota, ché, o rimaritisi la madre o donna del testatore o non, ella vuole la dota appo sé e vuolsene i frutti netti. Appresso, i salari dell'attore o fattore, danari e derrate che gli conviene dare a parenti o amici, ché niuno vorrà parlare per loro o raunarsi a fare niuno loro fatto se non è premiato in qualche modo. I debiti loro conviene ch'essi paghino presti e conviene che si ricomperino d'interesso in qualche modo; s'egli hanno 'avere nulla, e' non gli possono avere se non a stento, e l'uno minaccia e l'altro dice che ha a riavere usura dal padre: e, come dinanzi è pienamente detto, egli hanno per molte cagioni a trarsi di mano assai danari. Sanza che pare che, morto l'uomo, in quel punto muoia l'avere; e quest'è una disavventura che avviene a tutti. E però, considerato tutte le dette cose e volendo riparare in parte al bisogno del pupillo, debba il padre principalemente pensare di morire ogni in dì; e questo per trafficare il suo sodamente, ordinatamente e per una aperta via, none avvilupparsi co' cattivi contratti, che sono que' danari e quelle ricchezze che muoiono insieme colla persona, non avvilupparsi in molte cose e di molte ragioni o con molte persone.</p>
	<p>Se pigli a trafficare di lana o panni franceschi, fa da te medesimo e non volere arricchire in due dì, fa col tuo danaio propio e non n'accattare mai per guadagnare, fa le tue faccende con persone fidate e che abbino buona fama e sieno creduti e che del loro si vegga al sole; e se alcuna volta te ne truovi ingannato, non gli ricadere più nelle mani. Non credere la tua mercantia a chi la volesse sopra comperare: non ti inganni mai lo 'ngordo pregio, vogli sempre iscritte ispecchiate; innanzi fa meno, fa tu sicuro. Se fai arte di lana, fa col danaio tuo, non essere vago di mandare di fuori la tua mercantia se non hai uno a cui ella tocchi come a te; se puoi fare sanza compagno, fa; se non puoi, accompagnati bene, con buon uomo e ricco, e non co' maggiori di te, e spezialmente nello istato, o di famiglie che usino maggioranze. Non fare mercantia o alcuno traffico che tu non te ne intenda: fa cosa che tu sappi fare e dall'altre ti guarda, ché saresti ingannato. E se vuoi intenderti di nulla, usala da fanciullo: istà con altrui a' fondachi, a' banchi, e va di fuori, pratica i mercatanti e le mercantie; vedi coll'occhio i paesi, le terre dove hai pensiero di trafficare.</p>
	<p>Pruova cento volte l'amico, o veramente quello che tieni amico, prima te ne fidi una; e con niuno mai ti fidare di tanto ti possa disfare. Va sodamente nel fidarti e non t'abborracciare: e chi più ti dimostra nelle parole essere leale e saputo, meno te ne fida; e chi ti si proffera, non te ne fidare punto in niuno atto. I gran parlatori, millantatori e pieni di moine, goditegli nell'udire e dà parole per parole, ma non credere cosa ti possa nuocere e non te ne fidare punto. Da ispigolistri, picchiapetti, ipocriti, che si cuoprono col mantello del religioso, non te ne fidare: piuttosto d'un soldato. D'uno che abbi mutati più traffichi e più compagni o maestri, non avere a fare niente con esso; con uno che giuochi, attenda a lussuriare (e spezialemente con maschi) o che vesta di soperchio o conviti o abbia il capo forato, non ti impacciare con esso in affidarli il tuo o commetterli tue faccende.</p>
	<p>Se traffichi di fuori, va in persona ispesso, il meno una volta l'anno, a vedere e saldare ragione. Guarda che vita tiene chi è per te di fuori, s'egli spende di soperchio: che faccia buoni crediti, che non s'avventi alle cose né si metta troppo nell'affondo, che faccia sodamente e non passi mai il mandato; come egli t'ingambasse in nulla, mandalo via. E sempre con senno ti conduci, e non t'avviluppare e non fare mai dimostrazione di ricchezza: tiella nascosa e dà sempre a intendere e nelle parole e ne' fatti d'avere la metà di quello che hai; tenendo questo istile non potrai essere di troppo ingannato, né tu né chi di te rimanesse. Fa pure che ne' tuoi libri sia iscritto ciò che tu fai distesamente, e non perdonare mai alla penna e datti bene a intendere nel libro; e di questo seguiterà che tu guadagnerai sanza troppo pericolo. Tu ti ritrarrai presto, e non per riottoli, dove sarebbe lo 'nganno; tu non arai a temere d'avere a fare ristituizione o ch'ella sia domandata a' tuoi figliuoli, e viverai libero, sentendoti fermo e sodo nel valsente tuo e sanza pensiero.</p>
	<p>Appresso a questo, si vuole avere riguardo di non lasciare i tuoi figliuoli con troppi incarichi: considerato che di nicistà e' s'hanno a scorporare pe' bisogni sopra detti, non se ne vuole arrogere troppi, ch'è molto maggiore fatica a fare che a dire. Fa da sano le limosine, e saranno più accette a Dio e con meno danno e sconcio de' figliuoli tuoi; e se pure ne lasci degli incarichi, dà loro ispazio di tempo, se senti e' rimanghino male agiati a danari, e non lasciare mai nulla in perpetuo, non mai: poni fine a quello che vuoi si faccia. E non ti fondare, nel lascio tuo, in su quello valsente che lasci rimanendo i fanciulli piccoli: così intendi a ciò ch'i' dico, ma isbattine il quarto, eziandio che tu lasci netto, com'è detto di sopra; e su quello ti fonda e non potrai errare.</p>
	<p>Pe' pupilli lascia poca gente al loro governo, e sieno buoni. Se fai mercatantia e non sieno tali che la intendino, lascia si ritragga il tuo; se hai contanti e' tuoi figliuoli abbino tante possessioni ricolghino quello bisogna loro, lascia e' si dipositino a buone iscritte e a discrezione, sì veramente che tutti i manovaldi ne sieno d'accordo. E lascia che niuno d'essi o loro parenti ne possino avere; e se pure ne dessono o pigliassonne, che sieno tutti tenuti a quello diposito, e ciascuno in tutto; sì veramente che, se i detti manovaldi conoscono i loro pupilli rei e cattivi e da sapere male guidare il danaio e più atti a spendere, a giucare, a manicare che al guardalli, grescerli e serballi o atti a fare mercantia, che in questo caso, eglino, per bene e buono salvamento de' pupilli, debbino ispendere i detti danari in possessioni presso a Firenze, in buoni terreni e non presso a fiume, e dove sia dovizia di lavoratori, e da poterle ogni in dì rivendere. E seguitando questo modo sopra detto, i' credo veramente che sia la salute del pupillo, volendolo conservare nella sua giovanezza.</p>
	<space type="stacco narrativo"/><p><emph>(Quinto danno: delle trappole a' pupilli sori)</emph>.</p>
	<p>Iscrissesi il quinto danno che' pupilli ricevono pelle perdita del loro padre: e questo, come è detto, avviene che ciascuno piglia loro cuore addosso, come fanno gli uccelli rapaci a' piccoli istarnoncini, che con poco di fatica gli prendono, pelandogli a poco a poco insino che rimane ignudo. Così il povero pupillo è pelato da' parenti, dagli amici, da' vicini e dagli strani; e da ognuno con chi s'impaccia egli è rubato, ingannato e tradito; e dove egli avea il padre e pastore buono che lo arricchiva, ora i' rimane per iscambio tra' lupi e tra' cani. E in questo ha pochi rimedi o non niuno, se non quello di Dio e se ci è rimaso alcuno amico di Dio, de' quai si truova pochi in fatti. In atto o in parole ce n'ha assai; e perché da questi rimangono ingannati i fanciulli giovani non usi né pratichi tra loro se non quando sentono i morsi, dico che prima tu t'assicuri nella casa tua il più che tu puoi, in questo modo.</p>
	<p>Non ti fidare di niuna servigiale, maschio o femmina; non ti fidare, se none il meno che puoi, di niun'altra femmina o uomo ti bazzicasse in casa, o parente o non che sieno; ma onestamente e per modo che non s'avvegghino abbi cura a' fatti tuoi. Fa prima uno inventario di ciò che tu hai, e fallo che ognuno il sappia; non lasciare in casa se non quelle masserizie che ti sono necessarie e none volere mai di soperchio. Assegna alle donne le masserizie s'appartengono a loro, e quelle dì guardino, e ch'elle te ne sappino assegnare ragione quando le domandi. Alla fante assegna quelle s'appartengono a lei e che ancora sie tenuta d'assegnarne ragione, e simile fa al fante, se l'hai: ogni altra cosa serra, e sia che vuole. Bene fa che del pane e del vino si possa avere: fa appiccare la chiave in sala, in luogo evidente per tutti. Come olio, carne insalata, grano o farina o biada, queste cose serra; se non le puoi serrare, lascia nella casa appunto quello ti bisogna, o poco più; l'altro vendi, e vedrai in capo dell'anno, avendo prima veduto diligentemente quello de logorare. E se ti trasanda, dì: «I' sono ingannato»; tienvi mente e mettivi rimedio. Se t'avvedi che persona ti rubi, dalle commiato, e sia chi vuole, o tu le serra ogni cosa: davvi rimedio come vedi che sia abbastanza.</p>
	<p>Co' tuoi lavoratori istà avvisato: va ispesso alla villa, procura il podere a campo a campo insieme col lavoratore, riprendilo de' cattivi lavorii, istima la ricolta del grano, quella del vino e dell'olio e biada e frutte e tutte altre cose; paragona cogli anni passati alla ricolta dell'anno, come hanno trasandato gli altri tuoi poderi quelli del vicino. E simile, domanda della fama e condizione di costui: guarda se troppo favella, se si millanta, se dice assai bugie, se si loda d'essere leale: non ti fidare di questi, istà loro cogli occhi addosso. Poni ispesso mente in casa sua e 'n ogni `luogo, vogli vedere la ricolta nel campo, nell'ala e alla misura; e sopra tutto possiedi ispesso la possessioni se vuoi ti risponda bene, e fa d'avere la parte tua insino delle lappole. Non compiacere mai di nulla al villano, ché subito il riputa per dovere; e non ti farebbe di meglio un festuco se gli dessi la metà di ciò che tu hai. Non ne volere mai vedere uno se non t'è di nicistà, non gli richiedere mai di niuno servigio se non con pagallo, se non vuoi ti costi l'opera tre cotanti. Non fare mai loro un buono viso, istà poco con loro a parole, ricidile loro subito, non fare loro male se già non ne fanno a te. Se niuno villano ti fa meno che 'l dovere, gastigalo colla ragione e non gliene perdonare mai niuna. Non andare caendo loro presenti e non gli volere; e se pure te ne danno, non ne fare loro di meglio nulla. Servigli della ragione e aiutagli e consigliagli quando fusse loro fatto torto o villania, e di questo non essere lento né grave; va presto e fa loro questi servigi, d'altro mai non ti travagliare. E sopra tutto non credere loro mai nulla se non quello che tu vedi e non ti fidare mai di niuno a niuno giuoco. E facendo questo dovrai essere poco da loro ingannato e sarai amato più che gli altri e sarannoti riverenti, secondo loro, e arai quello bene di loro ch'è possibile avere.</p>
	<p>Ancora, nel trafficare che farai co' tuoi cittadini e con parenti e amici, terrai questo istile se non vuoi perdertegli o da loro essere rubato e 'ngannato. Usa parentevolemente con ogni tuo cittadino, amagli tutti e porta loro amore; e se puoi, usa verso di loro delle cortesie. Vogliti ritrovare ispesso con loro: dà loro mangiare e bere alcuna volta, e nondimeno abbi riguardo a chi, e più ispesso a' buoni che a' cattivi. Nondimeno istà bene con tutti: non isparlare mai contro a persona, né mai acconsentire d'udire dire male di persona, né ispezialemente di niuno tuo vicino; e se pure n'odi dire, o tu ti sta cheto o tu rispondi in bene. Se niuno ti richiede di niuno servigio dove non abbi a mettere del tuo, servi presto e volentieri ogni ragione di gente e di parole e di fatti; guarda di non disservire persona, e però ti fonda sulla ragione e quella aiuta giusta tua possa onestamente; e facendo questo non offenderai a persona. Ingegnati a dirizzare chi si partisse dalla ragione colle buone parole, se puoi; e se non puoi, e tu sia ufficiale a giudicare, fa la ragione.</p>
	<p>Se se' richiesto di danari o di malleverie o d'alcuna obbrigagione la quale ti potesse fare danno, guardatene quante dal fuoco, e non ti mettere in niuno luogo dove tu ne possa avere danno, però che t'inconterrebbe due o forse tre danni: l'uno, che tu perderai il tuo, il secondo, che tu perderai il parente o l'amico, il terzo, che'e' ti diventerà nimico e offenderatti come nimico se tu gli chiederai il tuo da due volte in su, o non. Dico che per un piccolo danno il quale ti sia lieve a sopportare pell'amico tuo, non lo ischifare, ma fa ragione il primo dì avelli perduti, e non te ne crucciare e non gli dimostrare altro che buono viso, acciò non ti perdessi i danari e l'amico; ma fa ragione avello obbrigato e non vi ricadere più con lui, e dagli altri ti guarda. Di maggiore danno che ti potesse pervenire, guardatene e non vi cadere. E quando tu vedessi fare bene gran punga e dire: «I' te gli renderò di qui a un mese... i' gli ho 'avere... », e qua e là, allora e tu serra bene in tutto: fa orecchie di mercatante e non ti lasciare ismuovere né a danari né a promessa. E quande tu hai detto due o tre volte di no ed egli pure ti riprovasse, sappi se ti sicura bene, e se ti sicurasse bene e tu vegga di poterlo servire, fallo, ma vavvi su co' calzari del piombo. Non t'obbrigare mai se non se' prima sicuro e guarda che la sicurtà sia sofficiente: non ti curare di perdere un poco di tempo, ma non volere perdere nulla del capitale. Ora a questo ti conviene essere molto savio, però che chi ha il bisogno usa le più astute vie e le più segaci del mondo. E' si moverà di lunge a dire di suoi avvisi e suoi guadagni e suoi traffichi e suoi viluppi, e diratti: «S'io avessi dugento fiorini e' mi darebbe il cuore di raddoppiagli: i' gli dare' volentieri la metà del guadagno...; se uno mi facesse pure la scritta, gli accattare' io a buono pregio»; e con queste parole e con altre simili e' ti verrà a sottrarre e a richiederti. E se tu non reggerai al primo colpo, egli enterrà più a dentro: «Fammi la scritta: i' farò dire la mercantia in te, i' te la metterò in casa; farai tu... Tu se' sicuro: come credi tu ch'io te lo dicessi? I' vorre' prima essere isquartato... E' ce n'è venti che me ne servirebbono, ma i' non voglio der loro questo avviso né questo utile; ma ho caro di darlo a te, come a persona ch'i' conosca... Non dico perché io ti sia innanzi, ma per la verità; e volesse Idio che ci fusse la possa come ci è il buono animo! ». E via busbaccando, se tu non sarai savio, e' ti giugnerà e poi si farà beffe di te come d'un balocco. E simili tranelli e molti altri s'usano per giugnere il compagno: chi con presenti, chi con cene e con molte onoranze, chi ti conduce in sul fatto Prima ti dica nulla, con due o tre che 'l serviranno o che ne faranno vista, perché tu ti vergogni di disdire; e in molti modi si trappola il danaio. Sie savio, e non ti lasciare mai giugnere. Le scuse sono assai: «Io ne sono botio... I' n'ho fatto saramento... I' sono legato con mio fratello di non m'obbrigare sanza sua parola... I' sono obbrigato al mio compagno... Perdonami: i' mi voglio pensare... Che bisogna usare meco queste cautele? Che non me lo dicevi tu realemente? Tu mi fai dubitare dove i' non arei... I' mi vo' pensare»; e sempre piglia tempo e pensavi su, e abbine consiglio sei volte prima t'arrischi una mezza. E sopra tutto (e questa tieni bene a mente) non t'obbrigare mai per niuno fallito, assai ti sia egli parente o amico; non mai, se tu vedessi coll'occhio ch'egli avesse da rendere quaranta soldi per lira non vi ti affidare mai, se già non diliberi volegli perdere per lui. Non torre né pegno né nulla, né non ti affidare alle grasse promesse: fa che non sia teco (nollo ismenticare!), non ti lasciare gonfiare, istà sodo però che non può fare non abbia a caderti alle mani. E, passata la furia, tu lo contenterai con uno moggio di grano o con dieci fiorini; e terrassi vie più servito di questo che del primo, però che 'l primo va a' creditori e questo si rimane a lui.</p>
	<p>E però sie savio (i' tel dico per più di tre pruove già fattone a mio grande danno): non ti fidare mai di persona, fa le cose chiare e più col parente e coll'amico che cogli strani, come che con ognuno; fa con carte di notaio, con obbrighi liberi a un'arte; non ti affidare a scritta di libri, se non per terza persona. Or e' ci è molte altre zacchere; ma in sustanza terrai a mente questo e non sarai rubato, e cetera.</p>
	<space type="stacco narrativo"/><p><emph>(Sesto danno: delle gravezze e onori)</emph>.</p>
	<p>Dissi che il sesto danno che riceve il pupillo è nelle gravezze del Comune; e simile viene a essere negli onori dove e nell'uno e nell'altro per molti rispetti egli è male trattato. E delle principali cagioni è ch'egli è piccolo e menepossente, e non sa chi gli fa male, non considera nulla: attende a' diletti fanciulleschi e giovanili, non sa dire i fatti suoi, attiensi al rimagniente. Appresso, e' non si truova nelle borse e ne' luoghi dove e' s'usa rendere pane per cofaccia, e per questa cagione egli è cavalcato; e bene che al tempo debito e' si possa trovare, e' si stima (ed è così la verità) e' gli fia uscito di mente o arà per lunghezza di tempo perdonato, considerando non essere il primo a cui avvenghino simili servigi. Appresso, egli è necessario che si sappia il valente suo, perché è trassinato e rivolto da più gente, egli è nelle menti di molti. E 'nterviene a costoro come a chi giuoca: che se vince dieci fiorini, e' si dice di venti o di più e conviene che ne spenda; se perde, o e' non se ne dice nulla o si dice di meno, e non è niuno che glien'arroga o che ristori di nulla. Così interviene al pupillo, che i manovaldi cattivi, per iscusa d'usufruttare i beni del suo pupillo, dice: «Egli è ricco, e' ricoglie venti cogna di vino: è così gran fatto e' me ne dia uno cogno?... Egli ha parecchi migliaia di fiorini contanti: è così gran fatto ch'i' gliene serbi mille?». E così dirà il parente; e dove e' sarà di bisogno parlare in servigio di lui (pogniamo nella prestanza), i manovaldi, i parenti faranno pastura con chi l'arà a porre 12 che gli levi un fiorino o due e ponghil al suo pupillo, con dicendo: «I' m'affatico ne' fatti suoi e lascio molte volte istare i miei: è così gran fatto e' m'aiuti pagare un poco di prestanza?». E simile dirà il suo parente. Lo strano il farà volentieri per servire chi può servire lui, e anche glien'appiccherà qualcuno de' suoi. L'altro dirà: «E' sono fanciulli e non hanno niuna ispesa: e' possono portare ogni gravezza. Così sarebbone loro tolti, megli' è se gli abbia il Comune; e' se gli ritroveranno!»; e così va discorrendo, per molte false ragioni è appiccato loro il fiasco. E simile negli onori: e parenti vogliono essere innanzi, mettere i loro fanciulli, i vicini il simile, gli altri non se ne ricordano; e se pure sono portati, e' vanno in luogo che non viene a dire nulla e non è chi parli per loro. Ognuno ha che fare de' fatti suoi e pe' suoi grava l'amico in forma che pel compagno e' non può dire se non leggeramente e per modo da non calere troppo. Ed egli da sé non sa le cose che si fanno, non conosce gli uomini, non sa rammentarsi; e se pure si rammenta ed è si saputo che per se medesimo si voglia trarre innanzi, poco gli giova, ma di molte bugie è pasciuto; e così in effetto egli non ha soldi dieci per lira di quello che dee avere, e conviene ne paghi quaranta o più per lira di quelli che ha a dare.</p>
	<p>Ora, volendo in questo come negli altri dare alcuno rimedio, come che pochi ce ne sieno, ma quasi più per uno esempro de' giovani che per utilità che possa venirne al piccolo pupillo che none intende, dico che a mio parere è da tenere e seguitare questo istile. Cioè i' comprendo che due sieno le principali cagioni che fanno danno al pupillo: la prima si è il manifestare del suo valsento e la fama che sarà falsa, peccando piuttosto nel più che nel meno; la seconda si è perch'egli è menepossente ed è soprastato da tutti, perché e' non si difende né colle parole né co' fatti, ché non è uso e non sa. Alla prima dico che conviene che tutti i rimedi venghino da colui che sente la pena e il danno; ché se non rimedierà egli, lo strano non vi rimedierà mai egli. E questo interviene perché e' si truovano uomini più rei e più viziati oggi che mai, e più se ne troverà pell'avvenire; ché se noi fussimo buoni, non sarebbe di bisogno avvisare alcuno del male, però che non se ne farebbe. E pertanto, avendo a venire la difesa da te, il piccolo pupillo non la può comprendere; e però fa che tu, padre, per aiuto di te medesimo e per aiuto di lui ti regga in questo modo.</p>
	<p>Prima fa che, se tu traffichi in nulla, come già è detto, tu faccia leciti contratti sopra a tutto; e di questo ti seguirà buona fama e non si terrà che tu arricchisca così di subito, e non n'arai tu la 'ngorda prestanza e non dovrà, per quella, boce d'usuraio seguire ne' tuoi figliuoli. Ché sai che dicendo: «Egli è» o «E' fu un usuraio», ognuno pare che a diletto gli faccia male; e peggio gli farà l'altro usuraio che 'l mercatante, per iscusa di sé, ché si crede ricoprire, e ancora perché è più cattivo e più ostinato a fare ogni male. La seconda, che tu traffichi in mercatantia e fa' col tuo propio; e di questo ti seguirà buona e onorevole fama: non ti scopirrai in dimostrazione di più roba che tu abbia. Che se facessi col danaio altrui, tu ti disfaresti a lungo andare e aresti boce di gran ricco; e questo può più nuocere che giovare, e se non in te, ne' figliuoli; e però non essere vago di quella boria che ti disfarebbe. E simile, facendo la mercantia pel modo detto, non enterrai in faccenda con molti e sarà più secreto il tuo; dove, se facessi maggiore traffico con più persone, aresti faccenda e maggiore somme di danaro, dove la boce si spande; e l'utilità non n'è però maggiore, ma sì il pericolo in più modi. Guarti da' cambi secchi, che non sono leciti: portasi assai pericolo, però che non accatta se non chi n'ha bisogno, o rade volte; hai a usare in mercato, se' subitamente iscorto e 'nfamato per gran ricco, e se cambierai fiorini mille, si dirà di due cotanti e sarai subito carico di prestanza; e se ti muori, non riaranno i tuoi figliuoli del sacco le cordelle, e quello con nimicizia; e però ti guarda da questo.</p>
	<p>Appresso, non ti millantare di gran guadagni, di gran ricchezza. Fa il contradio: se guadagni mille fiorini, dì di cinquecento; se ne traffichi mille, dì il simile; se pure si vede, dì: «E' sono d'altri». Non ti iscoprire nelle ispese: se se' ricco di diecimila fiorini, tieni vita come se fussi di cinque, e così dimostra nelle parole, nel vestire di te e della tua famiglia, nelle vivande, ne' fanti e ne' cavalli; e in tutte altre dimostrazioni non te ne iscoprire mai con persona, né con parente né con amico né col compagno. Ma da parte e di nascoso fa da te un diposito segreto, un'endica d'olio e di cosa buona e sicura per non dimostrarti in tutto; e queste cose fa sieno sacrete, falle fare a un amico in contado, in luogo sicuro. Non ti iscoprire in molte possessioni: compera quelle sieno abbastanza alla vita tua, non comperare poderi di troppa apparenza, fa che sieno da utile e non di mostra. Rammaricati sempre della gravezza: che tu non meriteresti la metà, che tu abbi debito, che tu hai le spese grandi, gl'incarichi de' lasci di tuo padre, che tu abbi perduto nella mercantia, che tu abbi poco ricolto, che tu arai a comperare il grano e 'l vino e le legne e ciò che ti bisogna. E non le mettere però si inorma che si sia fatto beffe di te: dì la bugia presso alla verità per modo ti sia creduta e che tu non sia iscorto per un bugiardo. E guarti come dal fuoco di non usare bugie se non in quest'atto: e questo t'è lecito perché tu non lo fai per torre quello di persona, ma fai perché e' non ti sia tolto il tuo contra il dovere.</p>
	<p>Appresso, sia cortese: ingegnati d'acquistare uno amico o più nel tuo gonfalone e per lui fa ciò che tu puoi di buono, e non ti curare per mettervi del tuo. Se se' ricco, sia contento comperare degli amici co' tuoi danari, se non ne puoi avere per altra via; ingegnati d'imparentarti con buoni cittadini e amati e potenti; e se è nel tuo gonfalone chi ti possa atare e metterti innanzi, accostati a esso. Se puoi per via di parentado, fallo; se non per questa via, usa con lui, pratica co' suoi, ingegnati di servirlo, profferati quando vedi il bisogno suo. Se hai da potere sanza troppo tuo danno, presentalo, fagli onore di convitarlo ispesso e lui e gli altri tuoi vicini: istà bene con loro, non gli ispregiare, non gli minacciare. Se se' gravato di prestanza, duoltene in ogni luogo onestamente. Non ti dolere di persona per via di minacce, ma tieni a mente chi ti diserve e 'ngegnati recartelo ad amico; e se non puoi colle buone parole e co' buoni fatti, diservi lui nel modo che te e non vi lasciare a fare nulla. E fa che se n'avvegga e che sappia che tu sie tu e la cagione il perché lo fai, acciò che un altro non s'avvezzi e che non ti sia preso campo e rigoglio addosso, e che tu sia riputato uomo e non femmina. Mostra il viso dove bisogna e i fatti e le parole; e non usare mai viltà, ma francamente vogli vincere e perdere. Non fare villania a persona se non t'è necessario pell'onore tuo; fuggi le quistioni e malavoglienze il più che tu puoi, ché sono quelle che disfanno altrui e massimamente ne' fatti del Comune.</p>
	<p>Non essere vago che le tue ricolte, se n'hai molte, ti venghino a casa: favvi venire quello che t'è di nicistà, e none a un tratto ma poco per volta; ché se farai queste burbanze, il vicino n'arà astio e dirà che tu abbi bene mille poderi e che tu venda e grano e vino e olio per sei famiglie: «E bene può la prestanza, ch'è tanta la roba che entra in quella casa che se ne pascerebbe un Comune; e tutto l'anno vende ora una cosa e or un'altra». E a questo modo sarai infamato per gran ricco, dove a simili boci s'appiccano di gran picchiate di prestanza. Serbati in villa quello vuoi vendere e di villa il fa portare in piazza se non ne vuoi essere imbociato; ed eziandio farai il meglio per ogni cosa, ché non occuperai la tua casa, non arai lo 'mpaccio de' lavoratori né la spesa, non arai la polvere e le tigniuole, e molte altre recadie vieni per questo a schifare. Se vedrà il poveruomo che tu abbi grano a vendere e che tu il serbi perché vaglia più, e' t'infamerà e ti bestegnierà e ti ruberà o arderatti la casa, se n'arà mai la possa, e ti farà volere male a tutto il populo minuto, ch'è cosa molto pericolosa: Idio ne guardi la nostra città dalla loro signoria. E in conclusione, recati a questo: di nascondere la roba tua e 'l guadagno quante e' t'è possibile; e così iscuopri le spese, le gravezze, gl'incarichi e disastri, le perdite e l'altre tue fatiche quanto puoi, e spezialmente dove ti raguni co' vicini e cogli uomini del gonfalone tuo. Or questo mi pare in gran parte quello iscampo che 'l padre può dare a sé in ischifare la gravezza; e appresso è buono fondamento a levarla a' figliuoli, dove il caso venisse loro di perdere il padre.</p>
	<p>Alcuna cosa mi pare s'appartenga di fare al pupillo, come che gli abbiamo posto innanzi lo specchio. Ma pure vo' dire, o vogliamo a lui o a chi l'ha a maestrare, che prima e' s'ingegni d'essere vertudioso, imprendere iscienzia di grammatica e ch'egli imprenda un poco d'abaco: questo s'intende per chi può o ha da vivere bene. Appresso, che sia costumato, che sia riverente, ch'egli usi co' suoi vicini e spezialmente con quelli che possono farli bene, cioè co' figliuoli d'essi pari a lui di tempo, che s'ingegni di farsi volere bene a tutti, che si guardi di non vestire di soperchio, né seta né panni ricchi, che non tenga fante maschio né cavallo, se già non fusse fattore da villa o bestia da soma. Non tenga maestro in casa, se già non si gli richiedesse per la gran ricchezza: allora si vuole fare, sì non sia tenuto lo facci per avarizia o per miseria. Guardisi da usanze cattive e di gente da meno di sé; non essere vago di cose ghiotte e non ne ragionare, mangia d'ogni cosa. Non giucare a zara né ad altro giuoco di dadi: fa de' giuochi che usano i fanciulli, agli aliossi, alla trottola, a' ferri, a' naibi, a coderone, e simili. Anche, in compagnia salta e corri e lancia, e fa altri simili giuochi che addestrano la persona e richieggonsi a' giovani. Usa tra' giovani alle nozze, alle feste, alle cacce alcuna volta; ma non perseverare in questo, ché ti svieresti dalle virtù. Usa alle scuole del sonare, del cantare o danzare, dello schermire, e 'n questo diventerai isperto: dara'ti a conoscere da' giovani da bene, sarai riputato vertudioso, saratti voluto bene, arai buona condizione in ogni cosa buona e onorevole. Sia isperto nel parlare, coraggioso e franco e con buona audacia.</p>
	<p>Iscaccia da te i vizi per ogni modo e via, non gli seguitare, fa loro forza; iscaccia paura, timidezza, poltroneria, avarizia, mentacattaggine, isvenevolezza e altre cose simili, le quai ti fanno tristo e sgraziato e fannoti essere non riputato da niente e schifato; e ognuno, come a tristo e poco a capitale, ti dileggia e sprezza e fatti male. Se dalla natura ti fussono appresentate, iscacciale da te: fa loro forza, fa il contradio di quello ti dice l'animo tuo tristo, isforzalo; e con questo il vincerai. Imperocché, gustato le virtù e praticando con le persone da bene e vertudiosi, tu le imprendi subito; se arai l'animo gentile, elle ti diletteranno, tu le gusterai e piacerannoti, e subito ti verrà a noia quello vizio che prima acconsentivi.</p>
	<p>Fa d'essere cortese sopra a tutto e guarda che l'avarizia per veruno modo none istia appresso a te, ma usala ne' giovani e uomini da bene, e temperatamente con buono modo, che tu non fussi riputato una bestia. Piglia asempro da' tuoi pari: se ti fanno onore a te, fanne a loro, dà loro mangiare alcuna volta in Firenze e simile in villa. Abbi alla state una botte di buono trebbiano, dalla Torre o dal Bucine o da San Giovanni o d'altri paesi dove nasce del buono; abbi de' tuoi vicini, de' tuoi compagni giovani e danne loro bere la mattina, come si richiede; o per la festa di Santa Croce o Santo Nofrio, o a quale ti fusse vicina, invita la cittadinanza degli uomini e de' giovani da bene e fa loro onore. Arai una botte di vermiglio brusco, oloroso e buono, e simile il dì pe' gran caldi ritruovati co' tuoi vicini e con altri, e dà loro bere lietamente e proffera la botte e ciò che tu hai a ogni uomo. Ma chi usasse ingratitudine o altre villanie, isdegnane; e vogli conoscere gente con dimostrare che tu te n'avvegga, acciò che non sia tenuto mentecatto; e simili dà mangiare a de' tuoi vicini o compagnoni e parenti alcuna volta onorevolemente, come si richiede e come vedrai fare ad altri. Dilettati di vagheggiare una fanciulla bella e di persone gentili e da bene: vavvi all'ore compitenti, quando se' uscito da bottega. Abbi uno compagnone fidato che ti faccia compagnia volentieri; piglia dimestichezza nella sua vicinanza con persone da bene; sia costumato e piacevole, usa cortesia con que' giovani suoi vicini; fa cotai operazioni virtuose e che a lei sieno rapporte e ch'ella ti tenga costumato e saputo, e fatti volere bene pelle tue virtù. Favvi una volta l'anno sonare, ma non con troppa ispesa o burbanza: fa d'avere tre o quattro giovani da bene, e dillo loro e pollo in sagreto, e abbi i pifferi e quattro trombetti, e favvi sonare: ispendi due fiorini e non più. E non più che una volta l'anno, ché saresti riputato un bestiuolo. E così farai per diventare isperto, per darti a conoscere, per pigliare amicizia co' tuoi pari e per essere riputato da bene e gentile e costumato. Ma sopra tutto ti misura in ogni cosa, e se non puoi largamente fare queste cose, non le fare; se puoi, e ch'elle non ti isviino da bottega, falle, ma sia bene savio, ch'elle sono cose che alcuna volta fanno trascorrere i giovani a cose vituperose: lenvassi da bottega, giuocano e fanno male i fatti loro. Da queste cose ti guarda; e se t'avvedessi che le sopra dette cose ti guidassono a quest'altre, ischifale e fuggile, e quelle e tutte altre che ti isviassono; e sopra tutto guarti dal giuoco e dalle ghiottornie e cattive usanze.</p>
	<p>Ancora, se ti vedi menepossente di parenti e non vedi essere atato e consigliato nelle tue avversità, ingegnati d'imparentarti e torre uno parente che ti sia padre. E questo vuole essere, se puoi: primamente cerca nel tuo gonfalone, e se ivi puoi imparentarti, fallo più avaccio che altrove; se non puoi o non v'è quello ti bisogna o ti sodisfaccia, cerca nel quartiere; e di quivi non uscire, se già non ti venisse una ventura d'imparentarsi nella terra d'uno parente che fusse ottimo e avesse tutte le parti da piacere. Ma di simile, com'è detto: prima nel gonfalone, appresso nel quartiere. E come che sopra a ciò più innanzi ne sia iscritto assai, nondimeno ti voglio ancora ricordare: fa che 'l parente tuo sia mercatante, sia ricco, sia antico a Firenze, sia guelfo, sia nello istato, sia amato da tutti, sia amorevole e buono in ogni atto; e simile la moglie togli come è detto dinanzi.</p>
	<p>Ancora (e questo fa al tempo d'anni diciotto o circa), se puoi con tuo utile e onore, sia contento, andando in atto di mercantia, di cercare un poco del mondo e vedere e le città e' modi e' reggimenti e le condizioni de' luoghi; e se t'attaglia, istà tre o quattro anni in questo: diventerai più isperto e più pratico d'ogni cosa e più intendente, e saprai ragionare tra gli altri uomini, sarai riputato assai da più e arai migliore condizione.</p>
	<p>Ora, conchiudendo, queste sopra dette cose sono utile a divenire isperto e 'ntendente al mondo, a farsi bene volere e essere onorato e riguardato; e ragionevolemente con queste cose vertudiose tu ti debbi difendere e dalle gravezze e da ogni torto che ti fusse voluto fare. E dove elle non valessono e trovassiti pure nelle gravezze grandi, le quai fussono sofficienti a disfarti, non le pagare. Rubellati dal Comune, acconcia il tuo in forma non ti possa essere tolto: fallo difendere o per dote o per obbrighi fatti in cui ti fidassi; e se non puoi difendere, lascia istare: sì tosto non si vende. Se hai danari contanti, acconciali per modo non si sappia sieno tuoi: o tu ne gli porta, se se' saputo a guardarli e trafficarli, o tu ne fa una investita di lana, dove istanno assai i danari, e di poi la vendi alla scritta in Vinegia o in Genova, o tu la fa venire in nome altrui: e 'n ciò piglia consiglio. Ma non usare mai parole ingiuriose contra il Comune né contra persona; ma, fatto la pace o fatto una ragunata di molte prestanze, fa d'avere un bullettino: ricorri a' Signori, metti una petizione di pagare il terzo o due quinti a perdere, o che' Signori e' Collegi abbino a ricorreggere la tua prestanza, con informarli tutti della tua impotenzia, e agli amici loro; e qui fa gran punga. E se non puoi al tempo d'un priorato, aspettane tanti ti venga fatto, ché sono cose che chi dura di seguirle, vengono una volta fatte; o, se non vengono fatte, dimostri a tutto il populo tu se' gravato e non puoi pagare, e con questo ne se' altra volta di più agevolato. E sopra tutto, mai, e spezialmente per questa cagione, non torre danari a costo: innanzi vendi il meglio che tu hai, però che togliendo a costo tu ti disfaresti: pagheresti gl'interessi e la fine ti converrebbe vendere. E questo voglio che sia abbastanza al danno sesto, del quale fia in gran parte rimedio se con diligenzia seguirai i detti ammaestramenti, e cetera.</p>
	<space type="stacco narrativo"/><p><emph>(Settimo danno: d'ammaestramenti paterni)</emph>.</p>
	<p>Il settimo e utimo danno, che dinanzi è scritto che riceve il pupillo della perdita del suo padre, si è i buoni ammaestramenti che a ogni ora e sopra a ogni caso e' riceverà da lui, vietandogli i vizi e ammaestrandolo delle virtù; appresso, i buoni consigli ch'egli arà dal padre sopra un'avversità o un caso, come tutto giorno occorre, mostrandogli e per ragione e per esempro come la cosa può riuscire e il rimedio che si vuole opporre, riparando alle cose contrarie che potrebbono seguire. Appresso, ti farà isperto di parlare a' cittadini, agli uffici, a' rettori, nelle ambasciate ti commetterà, insegneratti il tinore delle parole, i modi o riverenze s'hanno a fare, gl'introiti delle 'mbasciate e secondo a cui; e così nell'altre faccende che occorrono tutto giorno, di tutte dal padre se' insegnato. O veramente ch'e' ti commetterà: «Fa così, e tieni il tal modo»; o veramente sarai con lui, e vedrai i modi suoi e nel parlare e nell'operazione, e imprenderai assai. Appresso, udirai da lui certi casi avvenuti alla città tua, certi consigli dati per valenti uomini, certi rimedi presi, utili e buoni, e certi presi di danno e di vergogna; e nel suo novellare, volendoti ricordare per informazione di te, ti ricorderà molte cose antiche le quai egli arà vedute o veramente udite o lette ne' libri de' romani o d'altri poeti o valenti uomini che hanno iscritto. E così ti conterà cose avvenute a lui, o nella persona o nell'avere, o per difetto di sé o d'altri, o ne' fatti del Comune o nella mercantia o in altri casi che dà il mondo, o veramente cose avvenute a' suoi antichi, i rimedi dati da loro, o da cui aranno ricevuto premio e servigio, o da cui aranno ricevuto diservigio, chi è stato amico ne' loro bisogni e chi è stato contradio, e le vendette fatte pe' loro e' meriti renduti a chi e' sono tenuti; e così in molte cose ricordate dal padre se ne piglia dal figliuolo esempro e tengonsi bene a mente. Ed è tanto il vantaggio che riceve il figliuolo vivendo il padre e in tanti modi e in tanti luoghi, che non si potrebbono raccontare; ma perché n'abbiamo innanzi iscritti assai, ci resterà poco a dire per questo capitolo.</p>
	<p>Ma per non lo lasciare così ignudo, ne ricordereno qui alcune operazioni utili a ristoro del detto danno, di quelle già dette, e sì alcune che per ancora non sono istate iscritte qui, ché non è suto di bisogno. E a mio giudicio, il rimedio che de pigliare il giovanetto pupillo, o veramente giovane allevato sanza padre, è questo fra l'altre cose: cioè e' debba da se medesimo essere sollecito, mentre è fanciullo, apparare di leggere e scrivere e tanta grammatica ch'egli intenda secondo la lettera i dottori o carte di notaio o altro iscritto; e simile sappi parlare per lettera e scrivere una lettera in grammatica e bene composta. E di continovo, e nelle scuole e di fuori, vogliti ritrovare, usare e praticare co' giovanetti tuoi pari, che istudino come tu e sieno persone da bene, costumati e vertudiosi; e con loro sia ardito e coraggioso al parlare, a scherzare, all'azzuffare, ma non da male animo, per adattarsi al fare degli altri giuochi appertenenti a simile età. E questi ispassi, o altri più vertudiosi, come nelle scuole della musica o dello ischermire o d'altri ispassi dilettevoli, si vogliono usare a' tempi non si istudi, come di meriggio, a tempo di state, la sera uscito di scuola, il dì delle feste. A tutti altri tempi istudia: prendilo con diletto, sievi sollecito, vinci te medesimo, isforzati quanto puoi d'apparare.</p>
	<p>E di poi hai apparato, fa che ogni in dì, un'ora il meno, tu istudi Vergilio, Boezio, Senaca o altri autori, come si legge in iscuola. Di questo ti seguirà gran virtù nel tuo intelletto: conoscerai, ispeculando gli ammaestramenti degli autori, quello hai a seguire nella presente vita e sì in salute dell'anima e sì in utilità e onore del corpo. E come che questo ne' teneri anni ti paia un poco duro e malagevole, come verrai in perfetta età e che 'l tuo intelletto cominci a gustare la ragione delle cose e la dolcezza della iscienzia, tu n'arai tanto piacere, tanto diletto tanta consolazione quanto di cosa che tu abbia: tu non arai tanto a capitale ricchezza, figliuoli, istato, o alcuna grande o onorevole preminenza, quante tu arai la scienza e riputarti uomo e non animale. La scienza fia quella che ti farà venire a' sommi e onorati gradi: la virtù e 'l senno tuo vi ti tirerà, o vogli tu o non. Tu arai in tua libertà tutti i valentri uomini: tu potrai istarti nel tuo istudio con Vergilio quel tempo che ti piacerà, e non ti dirà mai di no e ti risponderà di ciò lo domanderai e ti consiglierà e 'nsegnerà sanza prezzo niuno di danari o d'altro e ti trarrà maninconia e pensiero del capo e daratti piacere e consolazione. Tu ti potrai istare con Boezio, con Dante e cogli altri poeti, con Tulio che t'insegnerà parlare perfettamente, con Aristotile che ti insegnerà filosofia: conoscerai la ragione delle cose, e, se none in tutto, ogni piccola parte ti darà sommo piacere. Istara'ti co' santi profeti nella <title>Santa Iscrittura</title>, leggerai e studierai la <title>Bibbia</title>, conoscerai le sante e grandi operazioni che dimostrò il nostro Signore Idio nelle persone di que' santi profeti, sarai ammaestrato pienamente della fede e avvenimento del Figliuolo di Dio, arai gran consolazione nell'anima tua, gran gaudio e gran dolcezza, isprezzerai il mondo, non arai pena di cosa che t'avvenga, sarai franco e saputo a' rimedi salutiferi e buoni; e da questa virtù della scienza tu sarai tanto bene ammaestrato e 'nsegnato che non bisognerebbe dire più avanti, ché tutto è di soperchio.</p>
	<p>Ma perché noi siamo viziosi e pieni d'inganni e tradimenti, t'avviserò di certi andamenti e operazioni e avvisi co' quai aumilierai i cattivi, in parte riducendoli a tua benivolenza o veramente riparando alla loro malizia, in questo modo: cioè fa che principalemente ne' tuoi parentadi, come altrove s'è detto, tu t'appoggi a chi è nel reggimento e guelfo e potente e bene creduto e sanza macula; e se non puoi per la via del parentado, fattelo amico in dire bene di lui, servirlo dove ti ritruovi da potere, facendotegli incontro e profferendoti. Usa e pratica con simili uomini, ma uno o due, in cui vedi il diminio, t'accosta più istrettamente: consigliati con lui, se non lo truovi viziato, dimostragli tali fidanza e amorevolezze, convitalo in casa tua e fagli quelle cose che gli credi piacere e pelle quai pensi farlo condiscendere ad amicizia teco, eziandio che ti costi un poco. Appresso a questo, tieni sempre con chi tiene e possiede il Palagio e la Signoria, e loro volontà e comandamenti ubbidisci e seguita: guarti di non biasimare né dire male di loro imprese e faccende, eziandio ch'elle sieno cattive; istatti cheto e non uscire se none a commendarli, e contra di queste non volere udire né operare contro per veruno modo, eziandio che da loro fussi ingiuriato. E se d'alcuna persona ti fusse mosso alcuna cosa la quale fusse contro a chi regge, non la volere udire e schifala per ogni via e modo; e non usare con chi è male contento e non ti imparentare con esso, e non ragionare d'alcuna cosa con lui se non in presenza d'altri istatuali. E se pure per disavventura sentissi nulla, di subito e sanza alcuno pensiero rapporta alla signoria o veramente a ufficio diputato alla guardia della città; e così t'ingegna di vivere netto e schietto e che macula niuna ti s'appicchi per veruno modo, e spazialmente di cosa che fusse contra la Parte guelfa.</p>
	<p>Ancora si vuole ingegnare di farsi volere bene a tutte generazioni di gente, e 'l modo è questo: che tu non offenda niuno né in detti né in fatti né nell'onore né in vergogna né nello avere né nella persona né in niuna sua cosa. E perché a Firenze ha gente viziata, e con cattività e vizi rapportano male e sottraggonti per nuove vi' e tranelli, e perché tutti non si possano conoscere, dì sempre bene di tutti e non acconsentire a chi ne dicesse male, ma istatti cheto o tu dì bene. Sia piacevole nelle parole, dì cose che piacciano alla brigata; sia cortese con tutta maniera di gente, onoragli in convitarli, in dare loro bere e mangiare; usa e pratica di dì e di notte in brigata co' tuoi vicini in Firenze e in contado, servigli di ciò che tu puoi; e se ne conosci nella brigata de' cattivi, fa vista di non conoscere, ma guarti da lui e non te ne fidare punto. Sia ardito e audace in volere tuo dovere, tuo onore e tua ragione; e quella addomanda francamente e con parole ragionevole e baldanzose e con fatti leciti e ragionevoli a usarli. E non essere timido né peritoso, ma mettiti innanzi francamente: e per questa via sarai onorato e riguardato e riputato valente uomo, e sarai temuto per modo non riceverai niuno oltraggio da persona e arai pienamente tuo dovere.</p>
	<p>Ancora sarai savio, acquistato gli amici e' parenti cioè quelli vedi ca t'amano e ti servano e sono teneri dello istato tuo, in saperli ritenere e conservare la buona amicizia o veramente accrescerla; e 'l modo è questo. Non essere ingrato de' benifici ricevuti, riconoscigli da chi gli hai, ringrazialo amorevolemente, profferagliti in avere e 'n persona, servi lui ma per modo non t'abbia a rimanere nimico, ritienti con lui, onoralo; e nelle sue bonacce rallegrati con lui e così nelle avversità sia presto a dolerti con esso e mostragli n'abbi pena appresso a lui; oltre a questo, confortalo e aiutalo, profferendoti a ciò che bisogna. E se vedi poterli fare utile, onore o altro bene, fallo, e non aspettare ti richiegga: ma quando l'hai fatto, gliele dì, o veramente prima, acciò che coll'aiuto tuo e suo venga a effetto di quel bene o onore, o che vegga che per te non sia rimaso. E 'n questa forma e in altre simili, come tutto giorno accade, s'acquistano gli amici e gli acquistati si conservano, o veramente s'accrescono.</p>
	<p>Ma sopra tutto, se vuoi avere degli amici e de' parenti, fa di non n'avere bisogno. Ingegnati d'avere de' contanti e sappigli tenere e guardare cautamente, e que' sono i migliori amici si truovino e i migliori parenti; e fa d'avere un poco di stato, e se' franco, avendo da te il senno naturale da saperti governare e mantenere come in parte se' ammaestrato. E abbi a mente questi versi insegnati da' nostri autori per ammaestramento di noi, come troverete nello istudio (credo Notabili d'Isopo, salvo il vero): «<foreign lang="lat">Tempore felici multi nominantur amici; Dum Fortuna perit nullus amicus erit».</foreign> E come è questo, così simili o molti più autentichi ammaestramenti troverete nello istudio; e però, per Dio, non lo abbandonate mai, ma sempre il seguite insino all'utimo della vostra vita, ché molto piacere, molto frutto e molti buoni consigli piglierete da esso; e fieno sì fatti, se gli vorrete custare, che tutte altre cose vi parranno frasche e inutili, e tanto arete di bene quanto quello istile seguiterete.</p>
	<p>Ancora, sarai provveduto in più ammaestramento, cioè: se nella tua città, o veramente nel tuo gonfalone o vicinanza, si criasse una setta o più, nella quale s'avesse a trafficare i fatti del tuo Comune, come tutto giorno avviene, o veramente per astio che ha l'uno cittadino all'altro o veramente per offesa fatta per mezzo del Comune o per nimicizia d'alcuna ispezieltà o per qualunche cagione si sia, se tu vuoi istare in pace e non avere nimicizia di persona e farti volere bene ed essere riputato più savio e a ogni istato avere la tua parte, tieni questo modo. Cioè, istatti di mezzo e tieni amicizia con tutti e none isparlare di niuno né per fare apiacere più all'uno che all'altro, né per ira che ti muova: se ti vuoi dolere, duolti con altri che colla parte avversa di quel tale, e così ti guarda dagli stuzzicatori che vanno sottraendo per imbrattare il compagno. Se senti si dica bene, aggiugnivene e odi volentieri; se senti dire male di persona, istalli cheto o tu riprendi chi 'l dice se credi sia sofferente. Non rapportare mai niuna parola di male: pensando fare apiacere, rapporta bene, o tu ti sta di mezzo; e non ti impacciare se non se' richiesto, e allora in bene. E se vedi per questa via potere andare netto e fare apiacere alle parti, fallo, e usala per la migliore; se vedi non potere usarla, o per astio che ti sia portato o per malavoglienza di non fare di quelle cose che sarai richiesto, o veramente che (per non essere tu appoggiato a persona di fedele amicizia) tu ne fussi riputato da meno, o veramente (per volere le parti mettere innanzi i loro amici) tu ti rimanessi addietro, allora, quando t'avvedessi che questa non fusse la salute tua, e allora e tu muta mantello. E guarda qual parte è più forte, quale più ragionevole, quale più creduta da chi regge, in quale è più nobili uomini e più guelfi; e con quella t'accosta, con quella t'imparenta, a quella fa onore, quella t'ingegna sormontare e co' fatti e colle parole. E quivi istà forte e non ti lasciare isvolgere.</p>
	<p>E va diritto, che per promesse o per niun'altra cosa tu non ti isvolgessi: saresti tenuto poco leale uomo, di poca fermezza e di poca istabilità. Nondimeno fa sempre ragione a tutti; e se bisogna usare parole diverse e non ragionevoli per alimentazione della parte tua, fallo, ma il fine sia ragionevole. Non ti lasciare gonfiare se non quando vedessi concorrere ognuno a uno caso di grande importanza e che venisse in salute della tua parte e del tuo istato: concorri ancora tu a ogni cosa cogli altri insieme, ché altrimenti saresti riputato sospetto e sarebbiti dato il gambetto in terra. Ancora, t'ingegna d'avere usanza e dimestichezza con uno o con più valente uomo, savio e antico e sanza vizio, quello ragguarda ne' modi suoi, nelle parole, ne' consigli, nell'ordine della famiglia sua e delle cose sue; da lui imprendi, da lui appara, e così il seguita e t'ingegna di somigliarlo: abbilo sempre innanzi e nella tua mente, e quando fai una cosa ispecchiati in lui. Se di' parole a ufficio o in luogo autentico, abbi questo valente uomo innanzi, piglia cuore e franchezza da lui e seguita lo stile suo; e avendo sempre innanzi, tu piglierai que' propi modi e non verrai in viltà d'animo e starai franco e ardito, però che sempre sarai confortato dalla sua immagine. E così come da uomo vivo puoi pigliare asempro, così o poco meno puoi pigliare asempro da un valente romano o altro valente uomo che arai istudiato. Ma non è possibile attignere tanto da questi quante da chi vedi coll'occhio, e ispezialmente in queste cose che noi abbiamo a usare noi, che sono più materiali che que' gran fatti di Roma: salvo che se venissi a quello sommo grado, allora ti consiglierei t'ingegnassi somigliare i nostri padri signori romani; ché come da loro siamo discesi per essenzia, così dimostrassimo in virtù e in sustanzia.</p>
	<p>E' non m'è possibile di darti ammaestramento sopra ogni parte per due cagioni: la prima, perché di tutte non sono capace; la seconda, perché sono molto ignorante. Ma di ciò non prendo però vergogna, per due cagioni: l'una, perché iscrivo per esempro de' miei fanciulli e non per uomini, ché ciascuno è ne vederebbe molto più di me; la seconda, perché questo non ha a venire in mano di forestieri; e da' miei son certo che, se non fusse per altra cagione che per olore e sommo amore della carne, i' non potrei in loro avere altro che bene ispeso questo poco del tempo il quale i' passo per ispasso e per fuggire ozio.</p>
	<p>Al presente e in questo capitolo non dirò più avanti, ma nel capitolo che seguita i' farò memoria di quattordici pazzie che comunemente s'usano pegli uomini e pe' giovani fiorentini e ancora pegli altri forestieri, ed ènne più copioso uno che un altro: e acciò che da esse vi guardiate e non l'usiate i' ve le nominerò tutte. E perché sono di materia appartenente a questo capitolo, le scriverò qui appresso di per sé; e la cagione perché non le iscrivo in questo, è per rendere onore a chi le manifestò a me, ché, corre vedrete, io ve le dirò per bocca d'altri, e cetera.</p>
	<p>Di poi ebbi iscritto di sopra, che è più mesi, mi sono pensato (perché il tempo non è, cioè degli anni, ché prima s'ha a fare memoria di molte cose) trasportare più innanzi; e al tempo comodo vi farò memoria del valente e divoto uomo frate Giovanni Dominici dell'Ordine de' frati predicatori, e di certi suoi ammaestramenti, come di sopra promissi. E per ora seguiremo la memoria di molte cose avvenute nella nostra città, le quai fieno utili a saperne parlare, o veramente daranno prencipio d'intendere meglio molti ragionamenti che si fanno delle cose passate; ed eziandio saranno in parte ammaestramento, perché secondo gli innanzi si seguita bene e male le più volte, ma e' si vuole essere savio e pigliare quella parte che è utile, e l'altro lasciare istare.</p>
	<space type="stacco narrativo"/><p><emph>(Della mortalità e de' rimedi si può)</emph>.</p>
	<p>Negli anni di Cristo 1348 fu nella città di Firenze una grande mortalità di persone umane le quali morivano di male pestilenziale; e molti gran fatti se n'ode dire dalle persone antiche e assai se ne truova iscritti; e fra gli altri ne scrive assai copiosamente messer Giovanni Bocacci in un libro che fece di cento novelle, ed è nel prencipio del libro. Di prima cominciò la gente a morire di certo enfiato che venia con gran doglia e con repente febbre o nell'anguinaia o sotto le ditella o nella gola, da piè dell' orecchie; e viveano quattro o sei dì. Di poi grebbe, e morivano in due dì o meno; e in utimo e' si venne tanto a spargere questo veleno, che si dimostrava in certe bolle piccole ch'appariano nelle carni per qualunche luogo della persona: e queste erano più pericolose che l'enfiato e di meno rimedio. E di poi, più nel cuore della moria, apparivano a' più pelle carni certi rossori e lividori, e sputavano sangue od e' gittavano pel naso o di sotto: e questo era pessimo segno e sanza rimedio. E, brieve, e' cascavano, e grandi e piccioli, da un dì a un altro: in una ora si vedea ridere e motteggiare il brigante e nell'ora medesima il vedevi morire! E venne la cosa a tanto, che molti ne morivano pella via e su pelle panche, come abbandonati, sanza aiuto o conforto di persona: solo erano posti quivi perché fussono da' vicini sotterrati per fuggire il puzzo. E tale vi s'andava, che si vedea solo in casa e abbandonato, per avere qualche soccorso. Molti per farnetico andavano impazzando pella terra; molti se ne gittavano ne' pozzi, a terra delle finestre e in Arno; e tale s'uccideva per gran farnetico o per gran pena o dolore. Molti si morivano che non erano veduti e 'nfradiciavano su pelle letta; molti n'erano sotterrati che ancora erano vivi. Non si trovava chi gli servisse né chi gli sotterrasse; e più, che se tu avessi voluto un testimone a un testamento, tu non lo potevi avere, o se pure ne trovavi niuno, e' voleva sei o otto fiorini. Aresti veduto una croce ire per un corpo, averne dietro tre o quattro prima giugnesse alla chiesa: assai n'erano posti la notte alle reggi di fuori della chiesa e nella via n'erano gittati assai. Molte cose maravigliose si vidono: assai, per vicitare uno infermo, per governallo o toccarlo, o lui o suoi panni, di fatto cascare morti. E fra l'altre cose, dice messere Giovanni Bocaccio che vide due porci grufolare e stracciare certi pannicelli d'un povero uomo morto, rimasi nella via: di fatto i detti porci cascarono morti su que' cenci istracciati da loro. O vedi di quanto pericolo e di quanto rischio questo male pestilenziale è: non si può troppo guardare! Ora, come voi avete in parte veduto e potuto comprendere, la moria fu inistimabile, e dicesi, e così fu di certo, che nella nostra città morirono i due terzi delle persone; ché era istimato che in Firenze avesse in quel tempo 120 mila anime, che ne morirono, cioè de' corpi, ottantamila. Pensate se fu fracasso! Non è da prenderne gran maraviglia perché questo fusse, ché molte cagioni ci furono da incendere il malore; e fu maggiore maraviglia, chi considerasse bene ogni cosa, di que' che camparono che di que' che morirono. E le cagioni furono in parte queste, cioè: in Firenze non si conosceva, diciamo pella comunità, questo male, perché a gran tempo non era apparito; era Firenze molto ripiena di gente e di più quantità ch'ella fusse mai; l'anno dinanzi era suto in Firenze gran fame, e credo non era nel centinaio venti che avessono pane o biada alcuna, e quelli cotanti n'avevano poco: vivettesi d'erbe e di barbe d'erbe e di cattive (non le conosceresti oggi), e beevano acqua, e tutto il contado era pieno di persone che andavano pascendo l'erbe come le bestie. Considera come i loro corpi erano disposti! Appresso, com'è detto, e' non aveano argomento né riparo niuno; e fu la cosa sì grande e sì aspra, che l'uno non poteva atare l'altro di nulla, e per queste cagioni e' si morirono sanza rimedio.</p>
	<p>Oggi è avvenuto, per esempro di questa e di molte altre che spesso sono di poi istate, che ci s'è preso assai ripari, non però che gran danno non faccia; ma pure credo che assai ne campano per virtù de' rimedi, ché dicono e medici che le regole ch'essi danno per rimedio di questo veleno è uno armarsi alla difesa. Non è però che uno che sia molto bene armato non possa essere morto, ché gli fia dato d'una lancia o d'una ghiera o d'una bombarda o prieta che l'ucciderà; così potrà avvenire al buon uomo, che fia provveduto contro alla pestilenza, e gli giugnerà una nebbia o un puzzo di corruzione o un fiato d'altro malato che fia più forte di lui e ucciderallo pure. Ma che è? Egli è assai chiaro che a una zuffa mortale ha gran vantaggio chi è bene armato, e meno ne muoiono che de' disarmati; e però vo' dire che' rimedi sono buoni. Vuolsi avere consiglio con valenti medici e pigliare per iscritto loro consiglio o loro ricette, e quelle osservare diligentemente e non se ne fare punto beffe. Da me voglio abbi questo cotanto consiglio. Tu udirai dinanzi che la mortalità sia nella città di Firenze un anno o due, perché prima offende la Romagna o la Lombardia che la città nostra, e quasi per uso l'anno vegniente ell'è in Firenze; o almeno il verno dinanzi tu ne sentirai qualche isprazzo o nel contado o nelle pendici della terra, il perché chiaro si prosume la mortalità dovere essere in Firenze. E sappi che di febbraio ella comincia a farsi sentire dentro, e così va crescendo tutto luglio; e da mezzo luglio in là ed ella s'appicca alle persone da bene e a quelli che sono vivuti regolati, e comincia a morire meno gente, ma de' migliori. E quest'è perché il veleno è tanto isparto e tanto t'ha combattuto, che t'ha rotte l'armi e passato dentro; e per la dura della battaglia e' ti viene a straccare e a poco a poco a corromperti, e 'nfine e' t'abbatte.</p>
	<p>E però piglia questo riparo. Comincia il verno dinanzi a governare te e la tua famiglia tutta per questa via. Prima, fa di guardarti dall'umido quantunche tu puoi e non patire punto il freddo. Appresso, usa il fuoco ogni mattina prima esca fuori e piglia qualche cosa secondo lo stomaco che hai: o un poco di pane e un mezzo bicchiere di buon vino o di malvagìa, o una pillola appropiata a ciò, o un poco d'utriaca quando fusse piove o umidori, de' quindici dì due o tre mattine allato, sul dì, e prima ti levi e dormi un poco poi; e non mangiare nulla da ivi a ore cinque. Se ti venisse beuto o volessi bere un mezzo bicchiere di malvagìa, sarebbe buono, ma non altri vini grossi; o se avessi lo stomaco debole o frigido, piglia degli otto dì una volta a tai tempacci una barba di gengiovo in conservo e bei un mezzo bicchiere di malvagia, e sta di poi cinque ore che tu non mangi altro. O tu piglia un gherofano o un poco di cennamo o uno gughiaio di treggea o quattro derrate di zafferano o due o tre noci cotte e due o tre fichi sanza pane o qualche cosetta, secondo che se' consigliato. E quello vedessi ti facesse noia lascialo istare; e se lo stomaco istà meglio digiuno, non gli dare impaccio. Non uscire fuori troppo ivaccio: quand'è nebbia e piova istatti al fuoco. Desina all'ora compitente, mangia buone cose e non troppo; levati con buono appitito, guarti dalle frutte e da' funghi, non ne mangiare, o poco e di rado. Esercita la persona, ma non con fatica, che tu non sudi e non n'abbi a 'nsare o a sciorinarti de' panni; guarti dal chiavare e dalle femmine, non ti impacciare con niuna in quell'anno. Non mangiare e non bere se non n'hai voglia; e quando avessi in sullo stomaco, lascialo prima digestire e di poi istà un'ora prima mangi o bei. Guarti dalla cena, poco mangia e buone cose; non mangiare porco in niuno modo; usa, se hai buono istomaco, l'aceto e l'agresto, ma non tanto ti desse noia a smaltire. Fa di stare sobrio del corpo e che tu esca il dì due volte il meno: se fussi istitico e duro del corpo, fatti uno argomento degli otto dì o de' quindici dì. Non ti ravviluppare troppo nel dormire: levati al levare del sole. E 'n questa forma passa il verno. E tenendo questo o migliore istile, tu verrai a purgare lo stomaco ovvero il corpo tutto, per modo che la currezione dell'aria non troverà materia d'appiccarsi. Alla primavera, o veramente di marzo, tu sentirai dove è buono fuggire. Aspetta che de' tuoi cittadini si muovano: non volere essere de' primi, ma, partitone quattro o sei, piglia partito e va dove ne vanno i più e in sì fatta città che pel tuo danaio tu truovi ciò che bisogna alla santà del corpo. Non essere isciocco, o per masserizia o per niuna cagione, di rinchiuderti in castella o in ville o in luoghi che non vi sia e medici buoni e medicine, ché ne interviene che l'amico si muore e spende nella fine due tanti che gli altri ed essene fatto beffe, sanza il dolore e il ripitio dell'animo che mai te ne puoi dare pace. Non sono tempi da masserizia, ma da trarre il danaio d'ogni luogo che tu puoi; e spendi largamente nelle cose che bisogna, sanza niuna masserizia che sia, però che non si guadagnano se non per ispenderli per campare, o vuoi per vivere e per onore, o nelle brighe o in simili casi. E però ti conforto del fuggire presto: e quest'è il più sicuro iscampo ci sia. Fa d'avere de' denari: e non giocare, ché potresti rimanere sulle secche, e a que' tempi se ne truovano molto pochi che te ne prestassono per molti rispetti. Sì che sia savio: provvediti tanto dinnanzi rauni trecento fiorini il meno, e non ne toccare mai niuno se non abbisogni e non dire che tu gli abbia, ché ti sarebbono chiesti. E togli casa agiata pella tua famiglia, e non punto istretta, ma camere d'avanzo. E nella istate usa cose fresche: buoni vini e piccoli, de' polli e de' cavretti e de' ventri o peducci di castrone coll'aceto o lattuga, o de' gamberi, se ne puoi avere. Istatti il dì di meriggio al fresco: non dormire se puoi farlo, o tu dormi così a sedere. Usa d'un lattovaro che fanno fare i medici di ribarbero: danne a' fanciulli, ché uccide i vermini. Mangia alcuna volta la mattina un'oncia di cassia, così ne' bucciuoli, e danne a' fanciulli: fa d'averne in casa, e fresca, e del zucchero e dell acquarosa e del giulebbo. Se hai sete il dì, bei di quello; rinfrescati i polsi, le tempie e al naso coll'aceto ben forte. None istare dove sia molta gente, e spezialmente in luogo rinchiuso, come in logge o in chiese o in simili luoghi. Con chi venisse dell'aria corrotta o che avesse infermi in casa o fusse morto di sua gente, non istare con lui se none il meno che tu puoi, non dimostrando ischifarlo per modo s'avvegga, acciò non isdegnasse o non pigliasse isconforto. Fuggi quanto puoi maninconia o pensiero: usa dove si faccia cose da diletto e dove tu possa pigliare ispasso con piacere e con allegrezza, e non pensare punto di cosa ti dia dolore o cattivo pensiero. Come ti venisse, fuggilo, o in pensare ad altro o dove si ragioni di darsi piacere o dove si faccia alcuna cosa che ti piaccia, o tu giuoca, quando tai casi t'avvenissono, e di pochi danari per volta: non passare di perdere uno fiorino; e se lo perdi, lascialo andare sanza pensarvi e non volere per quel dì riscuoterti, ché potresti, dove vuoi fuggire pensiero e dolore, andarlo cercando. Se hai cavallo, vatti a sollazzo e per la terra e di fuori la mattina pello fresco e la sera. Istà casto il più che tu puoi. Fuggi ogni cosa putidra e l'aria ivi appresso, non vi istare; tieni in diletto e in piacere la tua famiglia e fa con loro insieme buona e sana vita, vivendo sanza pensiero di fare per allora masserizia, ché assai s'avanza a stare sano e fuggire la morte.</p>
	<p>Al presente non iscriverò più avanti sopra la detta materia, perché nel vero i medici fidati e che conoscono la tua natura sarebbono quelli che meglio t'ammaestrerebbono di tale provvedimento; e però, com'è detto, il consiglio si vuole avere da loro, nonistante che le sopra iscritte cose sieno utili e buone a osservarle ne' detti tempi.</p>
</div1>
<div1>

<head>Parte IV</head>

<argument><p>[«Memoria di certi gran fatti avvenuti alla nostra città e a noi»]</p></argument>

	<p>I' promissi nello iscritto dinanzi fare memoria delle guerre e altre novità avvenute alla nostra città dal '74 in qua, e non di più innanzi perché nel vero sono di simili cose male informato, ché chi non si ritruova a que' tempi si fanno i fatti, non ne sa mai bene parlare. Di poi mi parve utile iscrivere alcuna cosa della pestilenzia ߤ del '48; pensando quant'ella fu iscura e pericolosa e quante simile cose sieno di pericolo mi piacque darne alcuni rimedi, come che deboli sieno, nondimeno pure sono utili. Al presente seguirò di fare menzione in qualche parte di certe guerre e novità avvenute a Firenze, ma molto brieve, perché il prencipio nostro non è per questo fatto, ma solo di nostri fatti propi e di nostri passati, e cetera.</p>
	<space type="stacco narrativo"/><p><emph>(L'ammnunire in brieve parole)</emph>.</p>
	<p>E' pare, secondo ch'i' ho udito da valenti uomini, che negli anni di Cristo 1357, per setta e per malevoglienze di cittadini l'uno contra l'altro, si cominciò l'ammunire: cioè i Capitani della Parte con ventiquattro arroti potevano chiarire, nonistante alcuno ufficio avesse, uno essere ghibellino, ed essofatto perdea l'ufficio. E nel vero, come che questo sia suto principio di guastare la nostra città, nondimeno e' non fu mosso né principiato altro che per bene e dirittamente usarlo, e per allora ne furono ammuniti alcuni pochi; e non udi' mai che per allora niuno ne ricevesse torto.</p>
	<space type="stacco narrativo"/><p><emph>(La mortalità del sessantatré)</emph>.</p>
	<p>Negli anni 1363 fu in Firenze la mortalità pestilenziale ߤ: fu grande e moricci assai gente, ma non aggiunse al quarto di danno che quella del '48, come che a noi fusse tre cotanti piggiore; ché nella detta moria, come dinanzi n'è memoria, morì tre fratelli di nostro padre, cioè di Pagolo di Bartolomeo, nominati Giovanni, Dino e Calandro: il dì e 'l tempo è scritto innanzi.</p>
	<space type="stacco narrativo"/><p><emph>(La guerra co' pisani)</emph>.</p>
	<p>Il detto anno si prencipiò guerra co' pisani, e fu questa guerra aspra e dannosa molto e per noi e per loro. E come che si dicesse, co' pisani, se non fussono suti i Bisconti che gli atarono, la guerra si sarebbe tosto tratta a capo; ma quella casa furono sempre nimici de' fiorentini e di tutt'i guelfi, e amici de' pisani e di tutti i ghibellini di Toscana. Nella detta guerra venne in Toscana la compagnia bianca degl'inghilesi, che erano la più nobile brigata che a que' tempi fusse istata veduta di qua e la più ricca. Vollon soldo da' fiorentini, e dimostrorono volere essere con noi più avaccio che co' pisani. Qui si tenne consiglio di togli; e, secondo si dice, il Comune gli arebbe tolti se non fusse messere Nicolaio degli Alberti, che allora si trovò gonfaloniere di giustizia e non lasciò torli per rispetto della grande ispesa, alla quale non savamo ancora usi. Il perché avvenne che' pisani gli condussono con loro mediante l'aiuto di messere Bernabò, che prestò loro 100 mila fiorini; e con quella gente nel prencipio furono i pisani al di sopra della guerra e cavalcoronci intorno dove e' vollono e feciono gran danno d'arsione e di guasto di frutti e di ruberie e di prigioni e bestiame. Il capitano di questa brigata si chiamava Andrea Belmonte; vestiva bianco ed era bellissimo uomo e assai giovane. Furono 16 mila uomini. E veduto che 'l nostro Comune avea ricevuto da' pisani e danno e vergogna, si cercò pe' nostri cittadini racquistare l'onore del nostro Comune e presesi a soldo parte di quella brigata degl'inghilesi; e dall'altra parte si mandò nella Magna e soldossi buona brigata di signori e di gentili uomini. Fra' quai ci venne il conte Arrigo e 'l conte Menno, due valentissimi uomini, e due altri conti: in tutto 2 mila cavalli, a preghiera del Signore di Padova. E in utimo e' si cavalcò il Pisano aspramente.</p>
	<p>E un giorno (ciò fu nel dì che si corre il palio di San Vettorio), avendo di prima messere Galeotto Malatesti nostro capitano fatto fare tutti i vituperi ch'era possibile a potere fare insino sulle porti di Pisa, battuto la muneta, tolto loro le catene, fattovi più cavalieri, corsovi il palio de' barattieri e pelle meretrici, e tornati 'accamparsi di presso a Pisa a poche, 6, miglia; nel detto giorno, sulla nona, sendo grandissimi caldi, parendo a' nostri potere istare sicuramente, si disarmarono tutti e trassono le selle, e pigliavano agio e rinfrescamento in Arno di bagnarsi e diguazzarsi. Della quale cosa i pisani ebbono ispie; e il loro capitano con tutta la gente dell'arme a piè e a cavallo e con tutto il populo di Pisa, insino alle femmine colle funi, uscirono fuori per assalire il campo, tenendo certo vincere e menagli tutti prigioni. Il perché, come piacque a Dio, intervenne il contradio: ché innanzi che la brigata fusse presso, e' si vide nell'aria gran polverio, il perché il capitano dubitò di quello che era, e, comandato che ognuno si mettesse in punto, di subito il campo fu assalito. I nostri non erano niente armati per ancora e aveano (ché fu in sul vespro) il sole negli occhi e' pisani nelle reni; ma, come volle Idio, egli erano alle isbarre una fiotta di balestrieri genovesi de' migliori del mondo. Tu vedevi di continovo dugento verrettoni nell'aria; e sostennono tanto che una brigata di quelli tedeschi e inghilesi s'armarono. E 'l primo che uscì delle sbarre fu il conte Menno, che giunto a esse e non potendo passare, si crucciò e disse: «Che è questo?»; «E' sono le sbarre» gli fu risposto. E' disse: «Apri 'e sbarre al conte Menno! », e usci com'uno paladino addosso a' pisani e fece le più aspre cose che mai si vedesse. E tra elli e pochi altri e que' balestrieri sostennono tanto che tutto il campo s'armò, e con buono provvedimento del capitano e' dierono addosso a' pisani, che nel vero erano affannati nel venire e per lo caldo e per la polvere. Chi era a piè non poteva più, e quelli da cavallo aveano l'arme riscaldate e stemperate, e' cavalli erano sudati per modo che non poteano durare. La zuffa bastò circa di tre ore, forte e crudele; e durante la zuffa uscì di Pisa una aquila, di quelle si teneano allora pello loro Comune, e venne sopra il campo loro e di poi sopra il nostro, e quivi le mancarono l'alia e cadde e fu da' nostri presa. Dello quale agurio i nostri molto si rallegrarono e' pisani forte isbigottirono; e 'nfine i pisani furono rotti e sconfitti da' fiorentini, e rimasonne fra morti e pregioni più di millecinquecento. E veramente si tenne pe' nostri cittadini che, se il nostro capitano gli avesse seguiti, che in quel di di certo stacquistava Pisa per noi; ma il capitano non volle seguire la vettoria, e fu tenuto il facesse perché i fiorentini non venissono in tanta grandezza.</p>
	<p>Ma come ch'ella s'andasse, l'acquisto fu grande; e furono legati i pisani colle loro funi medesime e furonne caricati carra propi de' pisani, e nel primo carro era l'aguglia loro impiccata, none in forma potesse morire, però ch'ella s'appoggiava co' piedi al carro e forte si dibatteva. Il loro capitano era loro innanzi come prigione, vituperosamente: avea nome Rinieri del Busso; istette costui prigione più tempo nelle Istinche. Alla porta a San Friano, pella quale entrò il vetturioso capitano, istette un lioncino vivo, ma di poco tempo, al quale tutti i pisani prigioni baciarono il culo; e per Firenze andarono assai, per modo che tutti, e grandi e piccoli, poterono vedere. E in utimo, parendo a' pisani istare male, e' mandarono raccomandandosi a' fiorentini col foglio bianco; il perché i fiorentini misericordiosi non gli vollono più perseguitare e trassono patto e concordia onorevole e grande. E fra gli altri patti e preminenza fu che i fiorentini fussono liberi in Pisa e nel contado di gabelle e di dazi con ogni mercantia volessono, e che i pisani dessono a' fiorentini 100 mila fiorini in dieci anni, cioè ogni anno 10 mila. Ed ebbono le colonne sono a San Giovanni: è vero che' pisani ce ne ingannarono, ché dove ell'erono chiare e lucide come ispecchio, e' l'abbacinarono e copersolle di scarlatto quando le mandarono, acciò non fussono vedute; e d'allora in qua furono chiamati i fiorentini ciechi. Ma eglino col tradimento un poco isfogorono la vergogna e 'l vitipero loro. Ebbonsi catene e altre cose, le quai istanno a ogni porta appiccato un pezzo, e così a San Giovanni. E questo in brevità voglio che basti per ora.</p>
	<space type="stacco narrativo"/><p><emph>(La guerra con messere Bernabò)</emph>.</p>
	<p>Negli anni Domini 1374 fu nella città di Firenze pestilenza ߤ, e grande; e come dinanzi facemmo memoria, Pagolo rendé l'anima a Dio in quest'anno, e noi fuggimmo a Bologna tutti, come è scritto. Fra 'l tempo di pisani e questo ebbe il nostro Comune due guerre. L'una fu con messere Bernabò, il quale ci avea tolto Saminiato. E sendo la sua gente a campo a Peretola, e stata più dì, si cavalcò pel nostro capitano messere Piero da Farnese segretamente a Saminiato, dove si tenea trattato per uno che avea nome Luperello, il quale ruppe la sua casa che era sulle mura, ovvero era le mura; e messo dentro della nostra gente la notte e la mattina vegniente, s'ebbe sanza contesa troppa Saminiato: ciò fu a dì... 1369. Come nel campo fu sentita la novella, così si partirono e al soccorso furono tardi.</p>
	<p>Ancora, fra 'l detto tempo 1372, avemmo guerra cogli Ubaldini: e fu grande e spiacevole, perché i Bisconti sempre gli atarono, e la fine di tutti fu il perdere: sempre rimase il Comune vettorioso. Delle sopra iscritte due guerre non ne iscrivo più avanti perché ne sono male informato: basta averne detto in parte gli effetti, perché delle circustanze si può domandare; e 'l domandare è senno a chi sa più di sé.</p>
	<space type="stacco narrativo"/><p><emph>(La guerra colla Chiesa)</emph>.</p>
	<p>Nel 1376, o circa, a tempo di Papa... fu il Comune di Firenze guerreggiato e oppressato forte dalla Chiesa, in tanto che nel prencipio si portò rischio di non perdere la nostra libertà. Per che, vedutoci nello istremo, ci ricomperammo dalla compagnia di messere Giovanni Aguto fiorini 130 mila d'oro; ché, come che venisse in nome di compagnia, era a pitizione della Chiesa; del quale accordo si tenne ingannato il cardinale... legato del Papa, che allora era a Bologna. Il modo fu con astuzia di messere Giovanni, che ci volle servire, e anche per toccare quel tesoro: nollo narrerò, ché sarebbe lungo. I danari gli portò a pitizione del nostro Comune Ispinello dalla Camera; e messere Giovanni gli donò, non volendo esso accettare il dono, fiorini 3000, i quai egli rimesse in Camera. Fu uomo molto leale e fedele al nostro Comune e, come fu morto, fu dipinto per fama nella Camera del Comune: trovassi sì povero non si poté pe' suoi parenti onorare il corpo come meritava.</p>
	<p>Di presso a questo, avendo noi ricevuti, come è detto, molte oppressioni dalla Chiesa e volendoci vendicare in parte, si tolse a soldo e per nostro Capitano messere Giovanni Aguto; e furono fatti otto cittadini i quai erano nominati Otto di guerra, e durava l'ufficio durante la guerra. Fra' quai fu Giovanni Magalotti, Andrea di messere Franciesco Salviati, Guccio di Dino Gucci, messere Tommaso di Marco degli Strozi, messere Allesandro de' Bardi, Giovanni Dini, messere Matteo di Federigo Soldi, Giovanni di Mone biadaiuolo. Questi furono i più famosi e i più segaci e valenti uomini che mai fussono veduti in Firenze per buona e vetturiosa prova; e in brevità raccogliendo, il fine fu che tolsono a Santa Chiesa le due parti di ciò che tenea, in brieve tempo. Tra le quai signorie e degnità fu la città di Bologna, Faenza, Frullì e tutto la Romagna; appresso Perugia, Città di Castello, Ascesi e tutto il Patrimonio, la Marca e 'l Ducato: e questo fu in tre anni o circa. Ispesesi gran danaio, ma e' si ispese lietamente perché faceva frutto a quelle cose che allora si disideravano. E infine, vinto e stracco, sanza rimedio niuno, i pastori di Santa Chiesa addomandarono pace, chiamandosi pella loro malizia indegni della vettoria; e così, più pell'amore di Dio che per pietà di loro, si diè loro pace. Idio la dia a noi! Volle il nostro Signore Idio che i suoi pastori fussono gastigati; ma perché a noi non si appartenea, ché eziandio siamo peccatori, I' gastigò di poi noi. E prima, i detti Otto cittadini ebbono molte fortune, chi per morte e chi cacciato dal Comune e chi perdé suo valente; e comunemente e' vennono in malevolenza di tutta la nostra cittadinanza. E ancora al dì d'oggi sono sospetti loro discendenti al reggimento; e tutto riputa fusse promessione di Dio. Ispesesi in questa guerra 460.000 di fiorini.</p>
	<space type="stacco narrativo"/><p><emph>(Come l'ammunire si levò)</emph>.</p>
	<p>Al tempo di questi Otto della guerra, e quasi nell'utimo, s'ammunì gran gente, circa di 200 famiglie quasi in tempo d'anni due. E presono i cittadini tanta audacia, ch'egli ammuniano de' Collegi; o chi avesse aspettato d'essere de' Signori o d'altro ufficio e avesse avuto malavoglienza con un de' Capitani, egli era subito ammunito. E in tanto discorse, che guelfi e buoni cittadini e valenti erano ammuniti tutto giorno; e in questo tempo fu ammunito Giovanni Dini, che era degli Otto. Questo fatto dispiaceva molto al populo di Firenze, come che niuno non ardisse a contradire per paura di sé. Nel 1378, a dì primo di maggio, fu gonfaloniere di giustizia messere Salvestro de' Medici, e a suo tempo misse una petizione di riporre li ordini della giustizia addosso a' grandi. E ragunato il consiglio e messa più volte la petizione e non vincendosi, messere Salvestro levato ritto con superbia grande disse che, poi che vedeva il populo di Firenze abbandonato, ch'egli uscirebbe fuori e tornerebbesi a casa; e già giù per le scale andato, e' fu rimesso a sedere. E allora si vinse la petizione.</p>
	<p>Appresso, e detti Signori presono balia cogli Ottantuno di potere ristituire gli ammuniti che avessono ricevuto torto, e a suo tempo ne furono ristituiti 57 famiglie. E per queste novità, e come volle messere Salvestro, si levorono certi capi d'arti minute e arsono 20 case di cittadini che s'erono ritrovati principali all'ammunire; e per allora si quetò in parte, come che teneramente istavano le cose. In calendi luglio entrò messere Luigi gonfaloniere di giustizia; e parendo agli Otto della guerra che 'l segno non fusse bene netto a loro modo, sommossono molti cittadini e più si fondarono nella minuta gente per vedere maggiore male. Questo trattato si scoperse, e fu preso Nicolò Cini, e abominò gli Otto: a costui fu tagliato il capo. In questo si levarono i ciompi: feciono più ragunate di loro e 'nfine si ridussono al palagio di messere Istefano; e fatto quivi buona ischiera, ne vennono sulla piazza de' Signori e chiesono il palagio. E pe' Signori si fé un poco di retta: furono minacciati di gittagli a terra delle finestre e di menare le loro famiglie in piazza e squartarli in loro presenza; e con questi e altri iscure minacce, la fine fu che se ne uscirono pello isportello minore e andaronsene a casa. Allora salse su un ciompo chiamato Michele di Landolfi, e stette tre dì come Signore di Firenze e mandava i bandi per sua parte. E fra questo tempo si feciono i Signori a mano pe' sindachi dell'arti, e furono per terzo ciompi e artefici e arti maggiore; e 'l ciompo era gonfaloniere. Fra questo tempo i ciompi non ristavano di fare male, di rubare certi e d'ardere: pelle vie e a ogni uscio era messo tavola, e ccsì la notte erano le lucerne a tutte le finestre perché e' vedessono lume. E non istando contenti a questo, avendo fatto molti cavalieri e fatto lo squittino, i ciompi mandarono due ambasciadori a' Signori e chiesono tre dì utili a potere rubare e fare ciò che volevano e ardere e rubare la Camera del Comune come aveano arso all'Arte della Lana ciò che v'era di scritture. Allora il gonfaloniere non poté più sofferire, e con uno istocco fedì costoro e fegli pigliare e mozzare il capo; e di poi uscì fuori a cavallo col gonfalone e perseguitò i ciompi e cacciogli col braccio dell'arti minute e cogli ammuniti. Allora montarono in istato gli artefici e ressono quarantadue mesi. Erano i Signori dovisi in questa forma: sempre era gonfaloniere un artefice, e' priori per metà arti maggiori e minori; era loro capo messere Giorgio delli Scali e messere Tomaso di Marco, e in parte fu messere Benedetto degli Alberti. Costoro arsono molte case a' grandi cittadini, feciono a molti tagliare la testa in più volte, tra' quai fu Piero di Filippo degli Albizi, messere Donato Barbadoro, messere Iacopo Sachetti, messere Ghirigoro di Pagniozo, e a molti altri gran cittadini; e molti ne cacciarono, e teneano in gran paura e 'n gran tremore la cittadinanza. Aveano molti cani, cioè ispioni, che sempre erano per Firenze, o per pigliare o per ispiare di dì e di notte. Qui non si poteva né convitare persona né usare punto, che tu eri abominato agli Otto. E 'nfine, usando tante istrane e diverse cose, messere Benedetto si partì da giuoco e non si volle più intedere con loro; il perché e' feciono vie più inorme pazzie. E fra l'altre l'utima che gli cacciò, fu ch'egli era preso un loro cane ch'avea imbolato, e avea nome Iscatiza; e stato preso più dì, e messere Giorgio il rivolea, e 'l rettore non volendolo rendere, egli fece iscalare di notte alla prigione e tolselo per forza. Parve a tutti gran male; e veduto i Signori tanta maggioranza, 4 di loro s'accordarono a voltare lo Stato, fra' quai fu Filippo di ser Giovanni. E tolto le chiavi e 'l suggello e 'l gonfalone al gonfaloniere (che fu Antonio di Bese Busini, che non era da fidarsene), e' domandarono al rettore che facesse d'avere messere Giorgio e tagliasse la testa a lui in iscambio dello Scatiza. A messere Giorgio fu detto: e' non si volle partire e fu preso su l'uscio suo e andonne al Capitano. Antonio di Bese sentì questo: cominciò a fare grande iscalpore e a dire ch'egli era tradito, ma ch'ella non andrebbe così e che farebbe sonare la campana e trarrebbe fuori il gonfalone e che non voleva ch'a messere Giorgio fusse torto un pelo. Filippo di ser Giovanni avea le chiavi sotto il culo e dicea: «Sì, se tu potrai! ». Quando e' vide gli erano istati presi i dadi e che 'l suo gracchiare era da beffe, ed egli male volentieri convenne che acconsentisse cogli altri. A messere Giorgio fu tagliato il capo, e messere Tomaso di Marco si fuggì, e a messere Donato de' Rico fu tagliato la cipolla, e a più altri loro seguaci. Voltossi lo stato negli anni Domini 1381. Fessi isquittino, e 'l primo gonfaloniere di giustizia fu messere Rinaldo Gianfigliazzi. E perché molti isquittini fatti di prima none otteneano punto di tempo, messere Benedetto degli Alberti, disiderando la fermezza e 'l buono istato del Comune e de' Guelfi, come uomo intendente e pratico fé prencipiare lo squittino in punto perpetuo da non venire mai meno; e così gli venne fatto, ch'egli è bastato sempre e sempre basterà. È segno ch'e' ne vide e che lo fé con amore de' buoni uomini e guelfi.</p>
	<p>Istette lo stato in riposo infino nel 1387; e allora, tratto messere Filippo Magalotti gonfaloniere di giustizia e messere Benedetto gonfaloniere di compagnia, preso di loro sospetto, fu vietato la tratta, e messere Benedetto e altri suoi consorti andarono a' gonfini. Bardo Mancini fu tratto gonfaloniere di giustizia, e dopo il suo ufficio gli fu donato una confettiera d'ariento, orata e smaltata e ricca, piena di fiorini nuovi; e venne al banco suo in Mercato Nuovo un donzello de' Signori, a covallo, colle trombe e con questo presente. Messere Benedetto andò a' gonfini, e di poi al Sepolcro e a Santa Caterina; e quivi rimase morto con tutta sua brigata, eccetto uno fante.</p>
	<space type="stacco narrativo"/><p><emph>(Come il Conte di Virtù tradì messere Bernabò e preso il mise in prigione e fello morire)</emph>.</p>
	<p>Fra questo tempo, cioè dall'ottantotto o circa, il Conte di Virtù per tradimento convitato messere Bernabò a una sua festa, ed egli andandovi liberamente e sanza sospetto, il Conte di Virtù venne con più di 5 cento a cavallo e bene in punto. A messere Bernabò fu detto per uno ch'era chiamato il Medicina: «Signore, guardate come voi andate, ché 'l Conte è con più di cinquecento cavalli e viene per torvi a prigione». E' se ne rise, e disse: «Non può essere vero, ma egli è borioso e però viene sì in punto». E' s'accozzarono insieme nel cammino, perché el Conte gli si fé incontro; e fattosi motto e gran festa, certi uomini se gli accostarono insieme col Conte e disson: «Messere, voi sete prigione del Conte di Virtù! ». E' si turbò e disse: «Figlio, perché mi fate questo? i' non ho altro bene che voi e ciò ch'i' ho è vostro: non fate quello che non fé mai niuno di nostro sangue, d'usare tradimento!». Disse il Conte: «E' vi conviene essere prigione perché voi avete più volte cerco di farmi morire»; e menatolo in Pavia il misse nel Castello, e fecero ben guardare tanto prese la signoria del tutto; poi l'avvelenò. Messere Bernabò era zio del Conte ed era suo suocero. Questo Conte di Virtù usò ne' suoi dì gran malizie per venire a questo. Egli vestiva com'uno pinzochero e co' paternostri in mano e usava molta benignità co' suoi uomini, e tutto per venire in amore di quelli di messere Bernabò; e così mostrava grande amicizia con quelli co' quai messere Bernabò nimicava, e in ispezieltà co' fiorentini. Il perché e' venne sanza fatica signore di ciò tenea messere Bernabò: e' figliuoli si fuggirono via, e quai prese e impregionogli. A Firenze se ne fé festa, perché messere Bernabò era nostro nimico; e certi savi uomini dissono: «Noi facciamo festa del nostro male, perché quella ch'era di due fia d'uno, e tutti sono nostri nimici». Appresso egli ordinò e con malizia e con tradimenti che 'l Signore di Padova e quello di Verona vennono a guerreggiare insieme, ed egli dimostrava sostenere l'uno e l'altro; e 'nfine, quando e' gli vide consumati e stracchi, e' diè loro addosso e prese Verona e appresso Padova. E fatto questo, egli ebbe uno fanciullo e mandò al Comune di Firenze gliele battezzasse; e 'l Comune vi mandò messere Maso degli Albizi e fecelo battezzare: puosegli nome Giovanni Maria. E di poi, fatto questo, e' fece lega con noi e co' sanesi e' perugini.</p>
	<p>E nel medesimo anno, apparecchiatosi di gente e messosi bene in punto, ed egli ci disfidò, nell'anno 1390, e fececi guerra due anni continui. Ne' quai due anni Morello ed io diminuimmo il nostro tredicimila fiorini, tra danari pagammo in prestanze e interessi e perdita di poderi e danari di Monte vendemmo. Fece questo Comune gran fatti in questa guerra, ma egli ispese due milioni di fiorini; ma sempre campeggiammo il nimico in Lombardia, sempre tenemmo campo a Siena, e a Pisa sempre istette il campo. In questa guerra si fé venire il Duca di Baviera con più di 5 mila cavalli: ebbe più di 100 mila fiorini, e poi ci tradì e andossene con essi. Facemmo venire il Conte d'Ormigniaca con più di 10 mila cavalli, e per sue pazzie fu rotto come e' giunse 'Alessandria della paglia da Filippo da Pisa e da messere Antonio Balestracci e da altri caporali (ebbe dal Comune 200 mila fiorini o più): ché quale di questi due signori fusse venuto in pieno, il Duca era in tutto disfatto; e così s'era messo in punto per andarsene come e' fussono accozzati con messere Giovanni Aguto ch'era a campo a Milano. In questa guerra si riebbe Padova.</p>
	<p>Fecesi pace nel 1392 per mezzo del gran mastro di Rodi e de' genovesi, e fessi in Genova. Tennesi pe' savi uomini (e di ciò se ne vide grande isperienza) che se la pace non si fusse fatta allora, ma seguitato anche pochi mesi la guerra, noi venavamo al tutto a disfarlo, però ch'egli era istracco e non avea danari e non ardia a porne, perché erano i suoi uomini tutti accanati contro a lui. E' suoi soldati aveano 'avere gran danaio e non poteano essere pagati: convenia si partissono da lui, e noi gli aremmo avuti a ogni buon pregio. Dopo questa guerra, nella quale e' fece grandissime opere, si morì messere Giovanni Agut a dì...</p>
	<space type="stacco narrativo"/><p><emph>(La cacciata delli Alberti e male stato di molti)</emph>.</p>
	<p>Fatto la pace, l'anno vegniente, ciò fu 1393, fu romore in Firenze. Era messere Maso gonfaloniere di giustizia e messere Rinaldo era de' Dodici. Dissesi ci era trattato: fu preso messere Cipriano e Alberto Grasso degli Alberti, portarono rischio di morte. Furono gli Alberti fatti grandi e furonne gonfinati parecchi: i Ricci, Medici e Cavicciuli e più popolani furono sospetti; e tutte l'arti minori fecionsi matricolare molti gentilotti, e questi erano signori e principali di quelle arti. E gonfini furono: per 10 anni Nerozo e Alberto in Fiandra, e messer Cipriano a Rodi per anni 20; e pagarono certa quantità di danaro, credo fiorini 3 mila d'oro. Ancora s'ordinò che semila uomini, cittadini e guelfi, si vestissono di sopravesta bianca coll'arme del populo di dietro e dinanzi, e nel quartiere solo l'arme della Parte (chiamaronsi giornee); fessene assai, ma non andarono innanzi. Ancora si fé secento provvigionati in piazza, cioè 400 balestrieri genovesi a fiorini 6 il mese e 200 provvigionati con palvesi e lance e tutto armati. Appresso si fece di tutte le famiglie grandi parecchi di popolo, i maggiori e' più potenti; e diessi balia agli Ottantuno per 5 anni (la quale s'è per ser Viviano distesa) per sempre a potere porre danari e dare balia e soldare gente. Appresso si fece uno isquittino, che si chiama la borsa del novantatré: e chi vinse il partito e avesse anni 30 fu messo in tre borse, cioè 81, 91, 93; e chi non avesse 30 anni era messo in due borse, cioè 91 e 93. Lo squittino fu sozzopra buono, ch'egli andò molto istretto. In tutta la cittadinanza comunemente tennesi, bene che certi cittadini popolani e guelfi ricevessono torto, ché per sospetto non vi rimasono; e noi fummo di quelli a gran torto, però che noi fummo lieti di ciò che avvenne e non ci increbbe degli Alberti, come si stimò per parecchi nostri vicini cattivi. Ma Idio faccia manifesto chi è guelfo e chi non è.</p>
	<space type="stacco narrativo"/><p><emph>(La natività di Paolo di Morello)</emph>.</p>
	<p>Nacque a Morello di Pagolo negli anni di Cristo 1393 uno fanciullo maschio, a dì 22 di febbraio, a ore 14, in domenica, anno detto: puoseli nome Paolo e Giuliano. Battezzossi in San Giovanni (tennelo a battesimo monna Sandra donna d'Iacopo Arnolfi, e la guardadonna della Catelana sua madre) a dì 24 di febbraio anno detto, il dì di san Mattio apostolo, e cetera.</p>
	<space type="stacco narrativo"/><p><emph>(Come ci partimmo del Borgo per cagione della gran gravezza avamo da' vicini e cetera)</emph>.</p>
	<p>Negli anni di Cristo 139... a dì... ci partimmo Morello ed io Giovanni, con tutta la nostra famiglia, del Borgo di Santa Croce e del gonfalone del Lione Nero, e tornammo sotto le volti, in una casa che era di Stefano di Vanni Castellani e nel gonfalone del Carro. E questo facemmo per cagione delle prestanze, cioè per uscire del Lione Nero. Perché si ritrovò messere Donato Acciaiuoli gonfaloniere di giustizia e ordinò che le prestanze si rimutassono in questo modo: che si squittinasse sessanta uomini in tre ventine, e che ciascuna ventina ponesse la prestanza a tutta la terra; e di poi si gittasse la maggiore e la minore, e rimanesse la posta mezzana; e che ognuno fusse prestanziato in quale gonfalone e' volesse, sì veramente che v'abitasse. Il perché noi, per consiglio d'Iacopo Arnolfi, diliberammo essere prestanziati nel Carro; e per questa nuova posta noi tornammo di fiorini ottanta che noi avamo di prestanza in fiorini ventotto d'oro, e di quelli rimanemmo gravati. Fu nella prima ventina, e per quello gonfalone, Piero d'Iacopo Baroncelli: ragunaronsi alla Parte, e 'n questa tenemmo essere rimasi in meno di fiorini ventotto. Nella seconda fu Matteo di Michele di Vanni, e ragunossi questa in casa i capitani d'Orso San Michele: in questa tenemmo rimanere in più di 28. Nella terza fu Antonio d'Attaviano Gherardini per grande e Salvestro di Michele Nardi; e in questa tenemmo rimanere (e fummo) molto serviti e favoreggiati da Antonio d'Attaviano a preghiera d'Iacopo. Istemmo in quella casa circa di mesi ventidue, e fra questo tempo si rimutò la prestanza per settina e per gonfalone, e fecesi che si crescesse la tassa i due terzi più: e allora tornammo in fiorini trentasei o circa. E di poi, perché era a noi isconcia gravezza, ricorremmo con una petizione a' Signori, e avemmo grazia di pagare il terzo a perdere, e di poi altra volta la metà; e 'n questo modo pagammo.</p>
	<space type="stacco narrativo"/><p><emph>(La natività di Matteo di Morello)</emph>.</p>
	<p>Nacque a Morello il secondo fanciullo maschio la vilia di Calendi di maggio, cioè la notte a ore otto, in venerdì, vegniente il dì primo di maggio anni Domini 1395. Posegli nome Matteo e Filippo e Iacopo; battezzossi a dì 2 di maggio: furono suoi compari monna Telda madre di Morello e due altre femmine.</p>
	<space type="stacco narrativo"/><p><emph>(Della prima donna tolse Giovanni Morelli)</emph>.</p>
	<p>A dì quindici di dicembre anno 1395, io Giovanni di Pagolo Morelli tolsi moglie, per mezzo di messere Lotto Castellani e d'Agniolo Ricoveri, la Caterina figliuola d'Alberto di Luigi degli Alberti, ed ebbine per dota fiorini mille (carta per mano di ser Michele Aldobrandi, istà in Porta Rossa). E di poi la menai, a dì 27 di gennaio anno detto, al luogo nostro, da l'Olmo di là da San Gaggio. Credo che 'l detto parentado m'abbia tolto assai onore per avventura arei avuto dal mio Comune, se avesse imparentato con altre famiglie, come arei potuto. Credo sia diliberato da Dio il dì che nasce il maschio e la femmina chi sia la moglie e chi sia il marito: questo dico perché prima compromissi altra donna, e per istare a speranza d'essa lasciai molti belli e gran parentadi i quai arei potuto fare. Di poi mi tradì il padre di quella, che me l'avea promessa mediante il mezzano, e di poi in sua presenza e in Santa Croce m'impalmò, ed io a lui; e questo fece perché gli parve vantaggiare. Ebbine gran dolore, perché le volea bene e aveala insino da piccola desiderata per mia donna. Di poi ho riconosciuto, quello riputai disavventura, grandissima grazia da Dio e da Santa Caterina; la quale, per gran divozione ho in lei, la pregai mettesse a 'secuzione quello che fusse salute di me e di mia famiglia e dell'anima mia. E così veramente ho fede essa asaudisse la mia orazione, come che indegno mi riputi; e però io, come che da lei, rimango contento a quella mi diè con effetto, e spero da essa avere avuto e avere quello bene che nel mondo si dee disiderare, e tutto riputo per lo meglio. E dello inganno e tradimento di quelli ch'ebbe nome a contradio, i' ho veduta e veggo si fatta vendetta e di lui e di sua famiglia, che maggiore non si potrebbe vedere: e tutto procede da questo inganno. Èmmene incresciuto, e più volte ho pregato Idio gli perdoni questo e gli altri peccati.</p>
	<space type="stacco narrativo"/><p><emph>(La cacciata di messere Donato Acciaiuoli)</emph>.</p>
	<p>Nell'anno detto, cioè 1395, del mese di gennaio e a dì..., la notte dinanzi a ore..., ritrovandosi Biliotto di... Biliotti de' Priori, fu diliberato pe' Signori e pe' loro Collegi e pe' Capitani e Sei di mercantia e Otto di guardia, che messere Donato Acciaiuoli fusse gonfinato a Barletta per sempre. E questo si fece per cagione che messere Donato s'era inteso con più cittadini e avea ordinato di porgere una petizione a' Signori, la quale contenea che quelli cittadini i quai nel romore del novantatrè avessono ricevuto torto d'essere suti ischifati nel reggimento per cagione di sospetto o di malavoglienza o d'altra non giusta cagione, i quai fussono popolani e guelfi, fussono pienamente ristituiti e onorati. E perché e' si presumette per quelli ch'erano grandi nel reggimento che questo facesse messere Donato per abbassarli (che così era), essi vollono rimediare; e non potendo ismuovere messere Donato da suo proposito, lo 'nfamarono dinanzi a' Signori e agli Otto con dire e mostrare che esso volea rimuovere e sovvertere lo Stato e farsi signore sotto questo colore. Il perché e Signori, volendo rimediare, chiamarono dodici cittadini i quai avessono a praticare e provvedere al riposo e pace della terra e al conservazione del reggimento; e messere Donato fu di questi eletti. E 'nfine, ragunandosi insieme, e per la presenza di messere Donato non s'ardia per niuno a dire contro; il perché, sendo disaminati da' Signori di quello faceano, fu detto (credo per messere Francesco Rucellai): «Noi non possiamo fare nulla perché abbiamo in compagnia quello che ha generato lo scandolo». E allora fu detto a messere Donato si stesse tra le camere, e di poi per buona cagione gli fu detto si stesse nella camera del frate; e in utimo quelli della pratica avendo saputo già tutto, ma per avere il testimone e per campare Agnolo di Nicolò Ricoveri (perché era Nicolò gonfaloniere di giustizia), si fece tanto che Agnolo dinanzi a' Signori abominò messere Donato della petizione, e che egli avea detto che in caso che la petizione non si vincesse, che farebbe un buzichello che acconcerebbe tutto. E per questa parola fu condannato messere Donato di Iacopo Acciaiuoli.</p>
	<space type="stacco narrativo"/><p><emph>(Della morte di messere Piero Gambacorta)</emph>.</p>
	<p>Fra questo tempo, ovvero di poco dinanzi, fu morto a ghiado messere Piero Gambacorta e due suoi figliuoli e alcuno altro pisano a petizione di ser Iacopo d'Apiano, cancelliere degli Anziani di Pisa. Fu sentito l'ordine, che era dato, in Firenze e da' nostri Signori ne fu avvisato messere Piero: credette il dicessimo per commettere male contro a ser Iacopo, perché ci nimicava, e più errò, ché esso mostrò la lettera a ser Iacopo. Disse non era vero, ma che volea fare vendetta contro di messer Giovanni Rosso e che però avea mandato per fanti in Carfagnana. E in utimo, venuto i fanti, a dì... e' fece uccidere messer Giovanni Lanfranchi, e di poi, levato romore, il detto ser Iacopo a cavallo con molta fanteria andò a casa messere Piero. E trovatolo sull'uscio che già s'avvedea del male suo, disse verso ser Iacopo: «O compare, che è questo che volete voi fare?». Rispuose ser Iacopo: « Vo' racconciare questa terra! », e fecelo ammazzare; e in utimo se ne fé capitano e signore e fecevi la cittadella; e' Gambacorti se ne vennono in Firenze. Non poté mai ser Iacopo avere accordo con noi: profferendo ogni patto e concordia, non ce ne fidammo mai, bene si tiene per quelli che disiderano pace ce ne potavamo fidare. Avvenne che negli anni 139... si criò una compagnia di mille lance o circa, capitanata da Lodovico Cantelli, da Felippo da Pisa e da messere Bartolomeo da Prato; e questa si criò a petizione del Comune di Firenze per operazione di pochi nostri cittadini. Si disse ed ebbe nome d'essere a petizione de' Gambacorti: e nel vero egli ebbono da loro fiorini dumila s'egli stavano certo tempo in sul contado di Pisa. Ser Iacopo ebbe gran sospetto e tenne sempre la parte sua in arme e con solenne guardia. Questa compagnia gli oppressò assai, ma non quanto arebbono potuto o sarebbe bisognato; però che si tenne che se fussono iti alla terra al tempo che fu detto, e' voltavano lo stato di Pisa, ché trattato v'era pe' Gambacorti. Ma e' fu vero (e questo senti' da uno che allora era de' priori, che 'l vide) che messere Bartolomeo da Prato avvisò ser Iacopo di tutto e scrisseli e' rimediasse e che verrebbono adagio; e di questo toccò pecunia. E' rimediò allo stato suo; e perché il traditore vide non potea nascondere il fallo, abominò Lodovico e disse avea tradito egli. Non si sofferse che Lodovico venisse a fare sua iscusa, come volea, perché non chiarisse certo quello si credea; e questo fu ordinato dagli amici di messere Bartolomeo.</p>
	<space type="stacco narrativo"/><p><emph>(La seconda guerra col Conte di Virtù)</emph>.</p>
	<p>Della compagnia de' Gambacorti che andò a Pisa, com'è detto, ne seguì che dolutosi i pisani al Conte di Virtù dell'offesa, esso diliberò la vendetta contro a noi. E ragunati i suoi militi ed eziandio ricondotto di nuovo insino in numero di dodicimila cavalli, de' quai era capitano il gran connestabole, cioè il Conte Alberigo, e appresso a sé era messere Iacopo Dal Vermo e 'l conte Giovanni da Barbiano e messere Ottobuono Terzo e Fazino Cane, messere Antonio Balestracci, messere Cione da Siena, messere Iacopo dalla Croce e più altri, in numero di sedici o diciotto valenti caporali, ché il minore avea più di 150 lance di condotta, tutti uomini di fama e di riputazione grande; e venuta questa gente di qua, si ridussono a Siena negli anni Domini 1396, del mese di..., e ivi soprastettono più di due mesi. E di poi a dì... cavalcarono nel contado nostro e combatterono Rincine più dì e tutte le mura colle bombarde fororono e ruppono: portoronsi valentemente i terrazzani e difesonsi. Di poi vennono in Val di Grieve e combatterono la tenuta di Ciampolo da Panzano più dì. Fuvvi morto il figliuolo ovvero nipote del gran connestabole; il perché giurò non si partire mai l'arebbe. La fortezza era una torre ed eravi dentro cento pocche: aveano carestia d'acqua, arrenderonsi in capo di più dì a patti, salvo le persone. Ruborono assai roba v'era ridotta entro. E di poi arsono il Mercatale di Grieve, e vennono dal Mercatale a Becamorto ed a Santa Maria Impruneta, e accamparonsi la sera nel poggio di Pazolatico, a capo a Ema; dove al gran connestabole parve essere condotto in cattivo luogo e parveli mill'anni venisse l'altro giorno per levarsi; e così fece. L'altra mattina si partì e passò al Galluzo e per Marignolla e per Sofiano e' scese a Monticelli; e accamparonsi alla Lastra. Vennono gli scorridori insino a San Gaggio; e per Colombaia e per San Sipolcro e per tutto non si faceva alcun danno d'arsione se non per certi nostri isbanditi a' loro nimici, e per pisani erano nella compagnia e per la brigata del conte Giovanni da Barbiano (perché si tenea gravato dal Comune per certa guerra era suta in Romagna tra Astore e Azo marchese e quel di Ferrara e 'l conte Giovanni; noi savamo contro a Azo e contro al conte Giovanni, e facemmoli assai danno). Venuti alla Lastra, e cominciando la brigata 'avere bisogno di più cose, diliberorono di combattere Signa, perché sentivano v'era assai roba, e appresso era buono risedio al piano. Passarono il ponte, per che si tenne che i Dieci provvedessono male: ché, se l'avessono fatto tagliare, non potevano passare, ch'era Arno molto grosso. E' dierono più battaglie al castello di Signa; difesonsi bene; e venne per ventura vi si ritrovò entro più cittadini, i quai ordinarono quello era da fare e facevansi ubbidire; e fra gli altri fu Tomaso Rucellai. E vi stettono più dì e scalarono il castello; e furono levate le scale e tolto lo stendardo del gran connestabole e di messere Brogliole che era in quella brigata, e morti ve ne fu assai e fediti. E di nuovo si rifornì il castello, ché v'entrò una notte Fabrizio da Perugia nostro soldato con venticinque cavalli, il perché il campo si levò; e perché aveano disagio di vivanda, di ferri pe' cavalli e d'altre cose, diliberarono tornare a Siena. E così, a modo di gente rotta, passarono da San Casciano; e a Santo Andrea tolsono due fancinlle da marito, figlinole di Ghiandone Machiavelli, ch'erano ridotte in una torraccia che si perdé con guatarla. L'una ebbe conte Giovanni e l'altra Conselice; dissesi se l'avea fatta moglie. Di poi a certo tempo, ridotti a Siena, non furono mai d'accordo d'accamparsi più sul nostro contado, e stettonsi ivi per un pezzo, e cavalcavano a Colle e a Sangimignano e per molti luoghi. Questo Comune tolse per Capitano Bernardone in questa guerra, e togliemmo Biordo da Perugia e levammolo dal Duca. Avamo Paolo Orsini, il conte Ugo, Antonio degli Obizi e molti altri, intorno di dumila lance. Veduto o sentito che 'l Duca ebbe il poco danno che noi avamo ricevuto e che niente avea acquistato del nostro, isdegnonne e ritrasse molto della sua gente in Lombardia. E così per noi si mandò gran gente là, perché savamo in lega col Signore di Mantova; e a Mantova si ridusse la guerra. Dove il Duca tolse il ponte del Signore era sopra Po, che costò al nostro Comune 20 mila fiorini: fecero affocare al mastro Domenico da Firenze suo ingegnere, ed entrò nel primo e secondo serraglio e tolsegli più castella; e per molti dì e settimane fece combattere Governo, il quale si tenne bene. E se si perdea, convenia al Signore perdere la terra, così si tenea; fu molto fracassato dalle bombarde, ma quello che 'l dì era rotto, la notte si rifacea. Sendo il Signore in istremità, ebbe certo soccorso per acqua da' viniziani; e fu tanto che vinsono i galeoni del Duca. E di poi Carlo Malatesti colla gente dell'arme ruppono il campo del Duca, che si dice non si vide mai il meglio fornito campo; e dissesi che se Carlo gli avesse seguitati, mettea a partito lo stato del Duca. Non volle, perché gli fu abbastanza levare la guerra da dosso al cognato. Fu istimato il fornimento che 'l Duca perdé 200 mila fiorini; dove fu moltissime bombarde e grande amunizione di vino, grano e biada e arme e fusti di legname e ferramenti e altre cose molto largamente fornito. E fatto questo, i nostri ambasciadori e quelli del Duca, che praticavono a Vinegia della pace, si cominciarono meglio a 'ntendersi. Il Signore di Mantova fece la pace col Duca e collegossi con lui, e noi lasciò; e questo fece perché e' gli parve avere quella guerra alle nostre cagioni e arebbe voluto noi l'avessimo recata tutta sopra di noi e ristituito lui d'ogni suo danno: e questo non si dovea fare né si potea. Il perché l'amicizia in tutto si levò da noi a lui, e accordossi e unissi col Duca. Eziandio ne fu cagione certe acque che 'l Duca gli avea in gran parte tolta, che di poi gliele rendé. Era pel nostro Comune a Vinegia a trattare la pace messere Filippo di messere Alamanno, messere Lodovico d'Arezzo e Guido di messere Tommaso: conchiusesi la pace a dì... Nel prencipio di questa guerra, o poco dinanzi, andò messere Maso degli Albizi a Parigi per ambasciadore e fece lega pel Comune di Firenze col re di Francia; con patti che nelle guerre sue noi dovavamo darli mille lance ed elli nelle nostre ci dovea dare la 'nsegna reale. Di questo impiastro ci venne la novella a dì...; e' Signori che allora erano (che fu messere Forese gonfaloniere di giustizia) iscesono alla ringhiera co' loro Collegi e famigli, ciascuno coll'ulivo, e sonassi a parlamento e notificossi la lega.</p>
	<space type="stacco narrativo"/><p><emph>(La natività d'Alberto mio figliuolo)</emph>.</p>
	<p>Durante la sopra detta guerra, sabato a dì dieci di marzo, tra le diciotto e le diciennove ore, anno Domini 1396, nacque Alberto mio figliuolo e della Caterina mia donna; e nacque in casa Aliso. Battezzossi a dì tredici del detto mese in San Giovanni di Firenze: tennelo a battesimo Filipozo di Nicolò Capponi, Marignano di Pepo Buondelmonti, Antonio di Vanni Ricoveri, Giuliano di Tomaso di Guccio. E posigli nome Alberto e Giovanni; e di poi si cresimò, e l'Antonia sua balia il tenne. Fello matricolare all'arte della lana a dì...</p>
	<space type="stacco narrativo"/><p><emph>(La natività di Tomaso di Morello)</emph>.</p>
	<p>Ebbe Morello il terzo figliuolo maschio a dì 22 di dicembre 1397; battezzossi in San Giovanni (posegli nome Tomaso e Franciesco), in domenica mattina, a dì 24 detto: tennelo monna Telda, Bobi del Guercio e l'Antonia balia d'Alberto mio.</p>
	<space type="stacco narrativo"/><p><emph>(Come il Conte di Virtù si fece Duca di Milano)</emph>.</p>
	<p>Il Conte dí Virtù, nominato Giovanni di messere Galeazo Visconti, si fece Duca di Milano nelli anni Domini 139... a dì... Mandovvi il nostro Comune quattro cittadini, ciò fu messere Rinaldo di Giannozo Gianfigliazi, messere Maso di Luca degli Albizi, messere Cristofano d'Anfrione delli Spini. Fece il Comune tre robe per uno di seta e una di drappo a oro; e ciascuno ebbe quattro giovani in compagnia, de' quai ciascuno ebbe fiorini sessanta per vestirsi e più famigli e trombetti e pifferi del Comune; e le loro some furono coperte di coverte grandi colla 'nsegna del Comune e di Parte guelfa. Furono tra gli ambasciadori e la compagnia loro più di sessanta cavalli: fu la più orrevole ambasciata che niuna altra e la più onorata dal Duca; appresso fu onorata quella de' viniziani. La festa vi fu grande e magna quant'è possibile a potere fare; e di poi, la mattina si partirono, donarono le robe alla corte, ché furono quelle de' nostri ambasciadori le più ricche il doppio che niuna dell'altre.</p>
	<space type="stacco narrativo"/><p><emph>(La natività d'Antoniotto di Giovanni)</emph>.</p>
	<p>Nacque a Giovanni il secondo figliuolo maschio a dì ventiquattro di dicembre, tra l'otto e le nove ore, nel palagio delli Spini. Fu di mesi sette; e perché era molto minuto e scriato, credendo non vivesse il feci battezzare il dì medesimo in Santo Giovanni: posegli nome Antoniotto e Iacopo. Tennelo a battesimo monna Telda mia madre e la Catelana donna di Morello; cresimossi lunedì santo a dì 9 d'aprile 1403: tennero l'Antonia balia d'Alberto. Domenica a dì 13 di luglio 1421, a ore 19, passò di questa vita in Empoli sull'albergo. Venne il corpo in Firenze ed è soppellito nella mia sepoltura colla madre.</p>
	<space type="stacco narrativo"/><p><emph>(Come il Duca di Milano fu Signore di Pisa)</emph>.</p>
	<p>Dopo la morte di messere Iacopo d'Apiano rimase messere Gherardo suo figliuolo capitano di Pisa; e perché il detto messere Gherardo era uomo di poco valore e di poca riputazione, temendo esso di non tenere Pisa, cercò di venderla al Duca di Milano. E questo si crede fusse consiglio del padre, perché il conosceva da poco. Sentissi in Firenze, e mandossi segreto ambasciadore a lui a storlo della 'mpresa: profferendoli aiuto e favore del Comune a sua richiesta, o, volesse venderla a noi, profferendogli doppio prezzo non trovava dal Duca. In effetto rispuose non essere vero che cercasse venderla e che de' fiorentini e' voleva essere amico e fratello, e cetera. Tuttavia trattava col Duca, e, rimase d'accordo con lui, per potere vendere di ragione, e' corse la terra e fessene Signore a bacchetta; e di poi, a dì..., misse in tenuta il Duca, ovvero suo procuratore. Dovea avere dugentomila fiorini e Piombino e l'Elba, con certe castella s'appartengono al contado di Piombino; de' quai egli ebbe fiorini centoventimila, e una berretta del Duca che valea quindicimila o meno ebbela in pegno per ottantamila fiorini. Di poi volle messere Gherardo il danaio: il Duca se ne fé beffe e più il minacciò, se non rimanesse contento a quello avea avuto; e per questo prese messere Gherardo un poco di sdegno con lui. Misse il Duca cinquecento lance nella cittadella, le quai capitanava messere Antonio Balestracci, e gran quantità di fanti. E di poi vestì tutti i pisani, o la maggiore parte, di fini panni; e andarono a pocissione e feciono solenne festa della nuova signoria. Poi mandò per tutti gli usciti, e quelli che vollono ubbidire lasciò avere bene di loro beni, e teneagli in Lombardia e dava loro certi uffici secondo gli uomini; e così ancora ne trasse assai di Pisa, mostrando di volergli per suoi ufficiali in Lombardia, o per rettori o a guardia di cittadelle o a sua provvigione.</p>
	<space type="stacco narrativo"/><p><emph>(Seguì la signoria di Siena)</emph>.</p>
	<p>Veduto che i sanesi ebbono la nuova signoria in Pisa, quello che v'era pel Duca gli consigliò facessono per loro salute il simile. E così quelli di cui il Duca più si fidava mossono a sua istanza il ragionamento di volersi dare liberamente a lui, mostrando per molte false ragioni che questo era loro iscampo e loro salute. Non bisognò troppo lungo sermone a questo, perché tutti vennono volentieri a darsi a lui. E diliberato, v'andarono ambasciadori gran quantità, e d'ogni ragione gentili uomini popolani e artefici, i quai il Duca ricevette onorevolemente; ed essi dispuosono per parte del popolo e Comune di Siena come e' volevano dare la città e 'l contado di Siena liberamente a lui, e con pieno mandato gliene feciono le carte. E' l'accettò, e vestigli tutti di rosato; e di poi prese la tenuta e corse la terra a dì..., e vesti molti sanesi, comunemente un per casa. E simile feciono solenne procissioni e festa grande. Non bisognò a Siena fare cittadella, perché erano sì suoi ed eransi dati sì liberamente non bisognava dubitare di loro.</p>
	<space type="stacco narrativo"/><p><emph>(E di poi seguì fu Signore di Perugia)</emph>.</p>
	<p>I perugini presono assempro e diliberorono darsi al Duca. E perché questo non avvenisse, v'andò più volte ambasciata e a Perugia e al Papa, per accodarli insieme, e ch'e' fussono del Papa piuttosto che del Duca. E per questo fatto noi, come mezzani e per acconcio del fatto, prestammo tredicimila fiorini a' perugini, i quai e' dierono al Papa per menda di certi danni; ed e' promissono renderceli a certi termini. Queste concordie non duravano, perché i perugini aveano molti sospetti e massimamente de' loro usciti. Il perché e' diliberorono infine di darsi al Duca, perché da lui erano molto istuzzicati: mostrava loro molti pericoli in che eglino potrebbono intervenire, e molte profferte e molte cose profferendo loro. Il perché e' s'arrenderono piuttosto al consiglio del Duca che a quello del Comune di Firenze, e ciò fu tutto per disfidanza aveano in noi. E preso il partito, andarono nella forma che' sanesi, e feciono carta della terra e del contado al Duca. E' gli vestì tutti di rosato e d'altro panno, secondo la degnità loro; e di poi prese la signoria e corse la terra a dì... Non fece a Perugia altra fortezza, perché gli riputava suoi amici antichi, come fratelli de' sanesi; de' loro usciti ebbe a sé, e quelli vollono ubbidire fece loro onore di certi uffici in Lombardia, tenendoli in parole di buona isperanza in rimetterli dentro; ma non ne fece mai nulla per effetto.</p>
	<space type="stacco narrativo"/><p><emph>(Molti accomandati del Comune si rubellorono)</emph>.</p>
	<p>Seguitò in questi tempi che certi gentili uomini nostri amici s'intesono insieme e rubellaronsi tutti dalla divozione del Comune. E ciò fu Andreino degli Ubertini, il conte Guido di Bagno, Bustaccio e Ciapettino degli Ubertini, il conte Ruberto da Poppi, il conte Antonio da Palagio; e di prima più tempo il conte Antonio da Urbino. E così quanti ghibellini ci erano d'intorno trassono al Duca, istimando certo che noi fussimo sottomessi da lui. E questo fu tutto dopo la seconda guerra, istando la pace, ovvero triegua che fusse, tra noi e lui: credo fu triegua per 10 anni, alla pena di fiorini 100 mila chi rompesse, e credo che poi, in sul rompere, si rudusse a pace per non cadere nella pena. Eziandio si rubellò il Signore di Cortona, ma per ventura si prese una fortezza che gli è a capo, che è a Cortona com'una bastia, e strinsesi subito per modo ch'e' s'accordò di nuovo col Comune e riebbe la fortezza perduta; e di poi istette fermo.</p>
	<space type="stacco narrativo"/><p><emph>(La natività di Lionello di Giovanni)</emph>.</p>
	<p>Sabato notte, a dì 12 di giugno 1400, tra le cinque e le sei ore, la notte innanzi al dì del sabato, nacque a Giovanni il terzo figliuolo maschio nel Palagio delli Spini. Battezzossi la domenica mattina vegniente: posegli nome Lionello e Francesco. Passò di questa vita a dì 3 d'agosto anno detto: riposesi in Santa Trinita, nella sepoltura delli Spini. Fu in Firenze quest'anno mortalità: mori circa di ventimila bocche dentro nella terra, o più. Era Morello podestà di Massa; e con lui si stette Alberto e due de' suoi fanciulli e la donna ed io per insino a dì 7 di giugno. E di poi andai a Volterra e stetti là 40 dì: vennevi la Caterina. Di poi vi cominciò la mortalità e tornammo a Settimello, dove era suta grande e ristata ben d'un mese; e ivi istemmo insino a Ognissanti, sani, lodato Idio. Morì a Morello due fanciulle, e a me uno: Idio li benedica!</p>
	<space type="stacco narrativo"/><p><emph>(La natività di Bernardo di Morello)</emph>.</p>
	<p>La sera d'Ognissanti, già di notte, nacque a Morello il quarto figliuolo maschio, a Settimello, anni Domini 1400. Ristata la moria, battezzossi a San Donato, cioè alla Pieve: battezzollo Andrea di Fico e certe altre fanciulle sue lavoratori. Posegli nome Bernardo e..., per cagione che Bernardo di Giovanni Morelli morì in questa mortalità a dì...: sotterrossi in San Iacopo tra le fosse lui, e prima la donna sua, monna Simona.</p>
	<space type="stacco narrativo"/><p><emph>(Della morte del conte Ruberto da Poppi)</emph>.</p>
	<p>Nella detta mortalità morì il conte Roberto da Poppi, e lasciò fra gli altri manovaldi il Comune di Firenze; e questo fece perché e suoi uomini ne lo consigliarono e vollono. Il perché e' ritornò alla divozione del Comune per cagione della morte più che per altro amore o fede che avesse. Il conte Franciesco è suto ed è trattato come figliuolo, avendo pianamente dimendicate le 'ngiurie del suo padre cattivo, che sanza alcuna cagione si rubellò.</p>
	<space type="stacco narrativo"/><p><emph>(Del trattato si fé a Bologna nel '400)</emph>.</p>
	<p>In questa mortalità si fuggì pella maggiore parte de' fiorentini a Bologna, e ivi si criò un trattato. il quale venia contro a molti grandi cittadini del reggimento. Iscopersesi a dì... anno 1400: funne preso Saminiato di Gucciozo, ed esso rivelò tutto e abominò Ardingo suo fratello, Antonio di Giovanni di Cambio de' Medici, Gherardo di messere Benedetto e Bernardo d'Iacopo e Altobianco di messere Nicolaio e più altri Alberti, Istoldo di Simone Altoviti, Bernardo e Giovanni di Giovanni di Marco Istrozi e Checo Davizi e molti altri. A lui fu tagliata la testa e a Checo Davizi: tutti gli altri abominati ebbono bando di rubello. I Medici furono posti a sedere tutti: di poi fu ristituito Francesco e Giovanni de' Bicci e que' di messere Veri; i Ricci tutti per anni 20, accetto Ruggieri di messere Giovanni. Li Alberti ebbono bando, gli abominati, accetto Altobianco ne fu levato; e di poi, dolendosi gli altri perché e' l'avea campata, egli e non gli altri, accadde che l'utimo dì del suo ufficio (ch'era gonfaloniere di compagnia) fu preso messere Antonio al Paradiso e stette per perdere la persona. Apposongli avea sentito il trattato da Gherardo, ma non fu vero, secondo si tenne; ma per cagione di punire chi era rimaso addietro si diè quello modo. Fu condannato in fiorini 3000, o nel capo se non pagava fra pochi dì; e di poi ebbe bando di rubello. E tutti gli Alberti furono gonfinati da anni 16 in su fra le dugento miglia; e quelli che erano nati ed eziandio quelli che nascessono non potessono istare in Firenze se non per insino in età d'anni sedici, e di poi dovessono ire a' gonfini fra le 200 miglia, accetto Altobianco fra le 300.</p>
	<space type="stacco narrativo"/><p><emph>(Di certo romore feciono in Firenze certi isbanditi per volgere lo stato)</emph>.</p>
	<p>Innanzi al trattato detto e dopo la cacciata di messere Donato, ciò fu a dì..., si scoperse con romore uno trattato il quale avea dimenticato farne ricordo al luogo più debito; pure, perché non rimanga ispento, qui ne farò brieve memoria. Il sopra detto dì e dopo disinare, quasi a ore diciotto, uscirono, di casa uno Antonio di Pepo Caviccioli cimatore, otto isbanditi del Comune, i quai per dare opera alla loro intenzione v'erano soprastati alcun dì. La 'ntenzione loro era d'uccidere messere Maso degli Albizi, la prima cosa; appresso levare il romore e gridare: «iva il populo e l'arti!» e ridurre il reggimento in quelli che aveano mancato nel '93 e abbassare quelli ch'erano sormontati; e appresso uccidere, ciascuno di loro, certi loro nimici in ispezieltà. Li sbanditi furono otto, com'è detto, i nomi de' quali sono questi: Picchio di Simone di messer Pepo Cavicciuli, Masino di Salvestro di messere Rosso de' Ricci, Antonio d'Iacopo di monna Nicolosa de' Medici chiamato Bastardino, Benedetto di Bartolomeo Ispini chiamato il Cieco, e Baroncino Girolami fratello d'Azo e di Bernardo, e... da Carlone, e... rigattiere, e un Martino fratello di Matteuzo del Corso. Costoro feciono appostare messere Maso da casa sua e andarono là; e non lo trovarono, perché era ito in servigio d'uno, nello ispeziale, a scrivere due versi. Di che, nol trovando, e' s'erano avvinazzati per modo ch'egli erano come ebbri; non ebbono sofferenza, andaronne in Mercato Vecchio e ivi levarono il romore. E vennono su tra li Speziali, nella bottega di Piero di Firenze, per ucciderlo a petizione di Masino: non trovarono lui, uccisono il figliuolo, ch'era buono giovane. E di poi vennono gridando su per Canimala: «Viva il populo e l'arti! serrate le botteghe e seguitateci!», e molte altre parole in acconcio del fatto loro. Trovarono il Biocolo di messere Bartolomeo da Prato, cioè Fedele: disse loro male e che voleano guastare Firenze; e' l'uccisono all'entrare di Mercato Nuovo. E volsonsi alla loggia de' Cavalcanti e tornarono, ovvero andarono, alla loggia della Nighittosa e ivi istettono buono pezzo. In questo mezzo s'armarono quelli che dubitavano e vennono al Palagio. Andò alcun cittadino a dir loro male; e veduto che non erano seguitati da persona, si partirono per andarsene. E già erano presso a' Servi, che fu detto loro per parte di Piggello Cavicciuli che tornassono indietro e aspettassonsi in Santa Liperata e ch'egli arebbono soccorso. E' tornarono: entrarono in Santa Liperata e serrarono le porti. Uno lavoratore isbandito, era con loro, disse non si volea rinchiudere là né altrove e ch'egli erano bestie; uscissi fuori e andossene, non fu conosciuto, il perché costui campò. Gli altri salirono in sulla chiesa: i cittadini v'andarono e' provvigionati: e' s'arrenderono. Di fatto furono legati a una fune tutti e andaronne in Palagio de' Signori; e di poi, la notte, andarono quattro al Capitano e quattro all'Assegutore. E l'altro dì fu tagliata la testa a tutti, a pié della porta de' Rettori in su due ceppi; e ivi istettono morti buon pezzo prima fussono levati. Per questo fu tagliata la testa a Piggello sul muro e a Guiglielmo di Ciampolo da Panzano; ed ebbe bando Salvestro e Tommaso di messere Rosso de' Ricci e alcun'altri de' Medici e Leprone degli Alberti. E messere Alamanno fu messo nelle mani del Vescovo perché avea ordine sacre: fu abominato era nel trattato, e dissesi fu veduto acconciare la 'nsegna del populo per uscire fuori a seguire il romore cominciato. Il padre, messere Filippo Cavicciuli, era a Vinegia per cagione della pace, come dissi innanzi; e sentendo le novità sute in Firenze e come il figliuolo era inquisito, vennene di qua subito e fu dinanzi a' Signori, e con dolci prieghi, piangendo forte, domandò per grazia il figliuolo. Il perché fece muovere a pietà i Signori e gli altri cittadini: considerato esso essere vecchio, suto buono, leale e valente cavaliere, gli fu conceduto la grazia che riebbe il figliuolo sanza impedimento. Nondimeno si partì messere Alamanno e andossene a Roma e impetrò il vescovado di Firenze; e non fu mai consentito la tenuta da' fiorentini. Il perché il Papa dopo lungo indugio il permutò: diè il vescovado nostro ad altri e a lui ne diè un altro. Penso messere Alamanno gli fusse consentito per cagione che Salvestro suo fratello noscientemente rivelò il trattato di Saminiato di Gucciozo; ma e' ne fu premiato dal Comune per altro modo, sì che bastò il pagamento all'opera.</p>
	<p>Dopo ciascuna delle sopra iscritte novità, s'affermò lo stato col levarsi dinanzi de' sospetti, accrescere i provvigionati per guardia dello stato e de' buon' uomini; e simile si dava balia a un rettore con più salaro e famiglia, acciò potesse istare desto e avvisato alla guardia della terra e del reggimento. Di queste novità ho fatto memoria per più cagioni, e massimamente perché ciascuno nostro discendente ne pigli buono esempro e mai contro ad alcuno istato o reggimento adoperi, rimanendo contento alla volontà de' Signori e quella favoreggiare, e spezialemente sendo nelle mani degli uomini da bene, antichi e guelfi: ché vedete il danno e la vergogna che segue a chi cerca contro.</p>
	<space type="stacco narrativo"/><p><emph>(Giovanni Bentivoglio si fé Signore di Bologna)</emph>.</p>
	<p>Tornati da Bologna i nostri cittadini, passata la mortalità, vi furono certe novità, però che i bolognesi teneano molte amicizie con signori, e toccavano provvigioni e presenti e caccabaldole e frasche. E non vedevano il disfacimento loro: però che chi era amico del Duca volea quello che 'l Duca, chi era amico del Marchese procurava la volontà del Marchese, e così chi era d'Astore faceva il simile. E tanto furono da loro aizzati che non v'era pace. Il perché seguì che uno Giovanni Bentivoglio, di franco animo e savio, ma pieno di baldanza e di seguito di certi Becherini, uomini bassi, a un punto preso e a certa discordia, consigliò che non era possibile la terra istesse in quella forma e che bisognava provvedere di certo numero piccolo di cittadini che ordinassono e pacificassono i cittadini e la terra, e certe altre parole intorno alla sua intenzione. E detto ch'egli ebbe, gli amici suoi dissono ch'egli era buono egli e ch'egli avesse a suo consiglio certi altri de' maggiori, per non gli schiudere così tosto; e in effetto egli avea sì provveduto e dentro e fuori che non fu detto il contradio, e fu fatto Signore di Bologna a dì... 1400. Chiamossi Giovanni Bentivoglio. Di questo Signore si dubitò in Firenze, perché era amico del Duca; tenne lunga pratica dell'essere o col Duca o con noi, poi conchiuse con noi lega, amicizia e fratellanza; e questo durò, come udirete, insino che perdé il suo istato.</p>
	<space type="stacco narrativo"/><p><emph>(La natività della Telda di Giovanni)</emph>.</p>
	<p>Sabato notte, a ore sette e mezzo, vegniente la domenica, a dì diciassette di settembre 1401, mi nacque una fanciulla della Caterina mia donna. Fecila battezzare a dì 19 detto in Santo Giovanni: posile nome Telda e Margherita, tennela a battesimo la Catelana e monna Gemma guardava la Caterina in parto. Fecela nel Palagio delli Spini. Passò di questa vita a migliore a dì cinque d'ottobre anno Domini 1401, a ore sette: fecila riporre dove il suo fratellino, in Santa Trinita, nella sepoltura delli Spini. Idio la benedica. <space type="stacco narrativo"/><emph>(La 'lezione d'Alberto di Baviera allo 'mperio)</emph>. Negli anni di Cristo 1401 i signori della Magna, cioè quelli a' quai s'appartiene la 'lezione dello 'mperio, veduto e disaminato che la degnità dello 'mperio veniva a mancare per rispetto di quelli che la possedea, con ciò fusse cosa che esso era uomo di niente e uno ubriaco, dubitando non fusse tolta a' tedeschi, cercarono d'eleggere nuovo imperadore, e così feciono; ed elessono Alberto di Baviera. Restava a costui passare in Lombardia per l'altre preminenze che si richieggono e utimamente a Roma, a coronarsi dal Papa; e per queste cose fare e' mandò ambasciata a Roma, al nostro Comune e a Padova, e dove gli piacque. Al Signore di Padova entrò nel capo questo fatto; e perché tenea amicizia nella Magna, e' ci fece veduta che, se noi atassimo passare costui, che voleva essere insieme con noi e che sarebbe quello che disfarebbe il Duca di Milano e vendicherebbe noi e lui. E qui adornò e riscaldò sì questo fatto, che a noi parve essere a cavallo; ma non però a molti. Le bugie furono infinite: qui si tenne molti consigli, ne' quai l'Isopo era primo autore allegato.</p>
	<p>Diliberossi mandarvi a vedere e sentire e tastare l'animo e la possa. Andovvi Andrea Salvini: era uso nella Magna e avea conoscenza con que' signori e in ispezieltà con Alberto di Baviera. E di quello trovò avviso in verità di tutto: cioè che in quel paese, nonché nelle borse de' signori, era un danaio o gente che venisse a dire nulla, e che a lui mai era suto detto o domandato d'altro se non: «Quante centinaia di migliaia di fiorini aren noi dal Comune?». Andrea rispondeva: «Non v'affermate a dimandare alcuna quantità di danaro, però dimostreresti venire pel danaio e' fiorentini si tirerebbono addietro. Venite colla possa vostra; e se voi disfate il loro nimico, sanza domandarli a grembiate vi saranno dati i fiorini». Costoro pure fermi: «Quanti n'arem noi?». Infine, non ponendo Andrea numero, e' dissono che aveano lettere da' fiorentini ch'egli arebbono secento migliaia di fiorini nuovi. E questo fu un nostro cittadino era a Bologna ambasciadore a Giovanni Bentivoglio: non senti' mai il nome suo, ma dalla bocca d'Andrea senti' le parole udite, ed esso vide la lettera e bene riprese, quando tornò, il cittadino, ché 'l trovò a Bologna. Disse non era vero: ch'egli avea bene detto certe cose 'alcuno, e che non pensava che lo scrivesse, e simile iscuse triste; e in effetto, perché Andrea non si fondò sull'Isopo, egli ebbe lettera di ritorno. E mandovvisi in quello iscambio Bonacorso Pitti e ser Pero da Saminiato: costoro ne promissono quattrocento migliaia per la prima posta, e, sanza vedere uomo a cavallo, fu fatto loro grandissimi onori e veduti volentieri. E di poi vi s'aggiunse Andrea di Neri Vettori; e infine essi iscriveano miracoli tanti e tali, che' Paladini di Carlo Magno furono fanciulli a rispetto di questi. E tutto giorno iscriveano simile novelle, il perché qui s'affrettava a sproni battuti egli uscisse a campo. Era all'entrare del verno quando per noi si faceva la gran punga: a que' signori pareva meglio aspettare tempo nuovo; noi ce ne volavamo meglio intendere di loro e diciavamo ch'egli era megliore venire allora, perché erano strutte le nevi, e non diciavamo che in Lombardia era la mota nel sopracapo e che non v'era istrame, né una capanna d'accampare una pecora, nonché lo Imperadore. E in brieve, volendo pure ch'e' ne venisse e dicendoli che vedute le bandiere sue in Lombardia alle montagne di Trento tutte le terre del Duca volterebbono, però che in tutte era trattato e none aspettavano altro che lui; e in su questo fatto volendo mandare una parte di danari allo 'mperadore novello, acciò si ponessono più presti e si pagassono, iscrisse fra l'altre lettere Andrea di Neri a Neri suo figliuolo, come e' non vide mai più bella baronia né la più bella gente, e ch'egli erano molti signori i quai passavano collo 'mperadore, che ciascono per sé avea molto più possa che 'l Duca; e ch'egli erano quarantamila cavalli sanza il carriaggio, i più belli uomini che si vedessono mai, e ch'egli aveano le teste ceserine; e ch'egli era sì mirabile cosa questa ch'egli avea veduta, che, « Neri mio, s'io morissi i morre' contento, pensando non potere mai più vedere simile baronia!». Questa lettera si lesse a tutta la terra e in Mercato Nuovo una domenica mattina che noi disinammo sanza pensiero, e non aremmo dato tutta Lombardia per una capanna meno. Mandossi a Vinegia Giovanni de' Bicci te, il quale pagò centoquarantamila fiorini di primo tratto.</p>
	<p>Lo 'mperadore mosse al suono e venne con forse quattromila cavalli insino in su' gonfini di Trento, presso a Brescia. Quivi era due tanti gente del Duca; ed erano da darne a chi n'avesse voluto e non disideravano se non che que' signori volessono zuffa, ché sarebbono suti ricchi. E' furono savi: e giunti e tornatisi addietro il Duca d'Osterichi e più altri fu una medesima cosa. La persona dello 'mperadore rimase forse con mille cavalli e non ardia a passare più oltre. E pure avea voglia venire a Vinegia pel resto: cioè insino in dugento migliaia era di patto darli come egli era mosso, e dugento migliaia venuto in Italia ovvero in Toscana; ed esso ci fece fine di quelli dobbiamo dare di censo e brevilegiocci Pisa, e quella ci dovea dare se la pigliasse. In effetto, il Signore di Padova se gli fé incontro e scorselo per insino a Vinegia; e giunto a Vinegia, trovò i nostri ambasciadori, messere Rinaldo, messere Maso, messere Filippo Corsini e messere Tommaso Sachetti. E stato più dì, perché qua non si diliberava egli avesse il resto, e' soprastette; e poi fece vista d'andarsene e dilungossi un poco. E si rimandò per lui e diessegli il resto; e più, ché noi volemmo farlo forte della gente nostra e farlo 'mperadore noi, e potessesi o non. E' gli parve mill'anni d'andarne con essi, e si ritornò nella Magna in quel punto che mai più se ne sentì novelle. Pure per parere d'avere fatto qualche cosa, fu condotto in Firenze il Duca Lodovico di Baviera e uno arcivescovo, ch'era ricco, ma non di danari: aveano cento cavalli, che dieci de' nostri soldati gli arebbono cacciati, perché non erano armati al modo nostro e stavano miseramente; e se noi volemmo che se n'andassono, ci convenne dare loro per ispese quattromila fiorini: altro non se n'ebbe.</p>
	<space type="stacco narrativo"/><p><emph>(Terza guerra col Duca di Milano, e 'n quella si contiene molte cose grandi)</emph>.</p>
	<p>Come avete potuto comprendere dinanzi, e' non fu, con tutto che il Duca di Milano fusse bene avvisato della possa dello 'mperadore, ch'e' non temesse, per rispetto della riputazione e della grande ispesa avea data a' suoi uomini, e' non si voltassono per avere pace; e per queste cagioni e' si fortificò di gente, e di buona e bene capitanata. E non fu che se noi ispendemmo 200 mila fiorini, la paura non ne facesse ispendere a lui più d'altrettanti. Ma che fece esso? Veduto lo 'mperadore tornatosi indietro ed egli essere forte di gente, la spesa fatta volle che seguisse con migliore frutto che la nostra. E veduto che Giovanni Bentivoglio era in lega con noi e contra di lui, non riuscito amico come si credette, diliberò mandare la sua forza contro a lui e pensò disfarlo, perché era signore isforzato, debole di gente e di vettuvaglia, e avea Giovanni Gozadini cacciato, che era un amato cittadino e aveavi assai seguito. Accozzollo seco e fecegli certe promesse; e mandò il campo su quel di Bologna, circa d'ottomila cavalli e molti fanti, de' quai era capitano il conte Alberigo. Ed eravi il Signore di Mantova, e Malatesti, messere Galeazo da Mantova, messere Iacopo Dal Vermo e Fazino Cane, e molti nobili uomini, come di continuo avea. Vennono sulla primavera negli anni di Cristo 1402. Mandò il Comune in aiuto del Signore di Bologna cinquemila cavalli, de' quai era capitano Bernardone Brettone, riputato valentissimo uomo; e 'n sua compagnia era Isforza e 'l Tartaglia, la brigata della Rosa e più altre nostre brigate bene in punto e di buoni uomini. E mandogli aiuto il Signore di Padova due suoi figliuoli con gente a cavallo e co' suoi provvigionati, e bene in punto. E in effetto, que' del Duca erano accampati e scaramucciavano tutto giorno co' nostri; e, per quello che si dicea, e nostri le più volte vantaggiavano sulla zuffa. E veggendo il Signore questo, prese cuore e volle che Bernardone istesso a campo. A questo Bernardone non s'accordava, perché non gli parea essere forte da tenere campo. Il Signore era uomo coraggioso, non credea che nulla il potesse offendere: avendo più volte detto a Bernardone andasse accamparsi, e Bernardone motratoli il dubbio e che per lui non si facea, però che' nemici non acquistavano di fuori niente e non era possibile la stanza loro potesse essere lunga perché aveano disagio e che dentro e fuori lo stato suo era più sicuro e a non porre campo, disse il Signore lo facea per paura, ma che s'egli avea paura, che rimanesse dentro il signore egli, e ch'egli andrebbe di fuori colla gente, però era disposto al tutto si stesse a campo. Il perché, veduto Bernardone era disposto al sì, disse lo farebbe, ma che Dio volesse che fusse il meglio! E due nostri ambasciadori che erano di continuo col Signore, veduto la sua volontà, dissono, come che a loro paresse il peggio, ch'egli andasse a campo; e ciò fu Nicolò da Uzano e Bardo Bastari. Il perché e' s'accampò presso a Bologna a tre miglia, a un luogo bene atto e forte che si chiama Casalechio.</p>
	<p>E stato ivi per ispazio di pochi dì, i nemici, veduto non potere per molti disagi estare più a campo, il capitano ebbe una sera il consiglio di quelli valenti uomini e signori che v'erano, e disse loro come a lui parea che lo stare a campo con que' disagi non fusse possibile e che diliberassono o veramente consigliassono quello paresse loro da fare. Quivi furono molti consigli, e 'nfine si diliberò di levarsi, ma prima assalire i nemici. E questo gli movea per tre cagioni: la prima, perché egli erano molto più forti di loro; la seconda, perché e nostri traeano molto forte alla scaramuccia, e spazialmente il Tartaglia; la terza, perché e' parea loro una vergogna essere istati tanto a campo e non avere acquistato niente. E diliberato questo, la mattina vegniente e' si schierorono e vennono istretti e ordinati con molti istormenti e con grande romore assaltare il campo de' bolognesi. Or quivi era assai poco d'ordine, perché non pensavano che il caso occorresse; pure Bernardone s'apparecchiò meglio che si poté. La scaramuccia si cominciò; il Tartaglia non si poté tenere, escì alla scaramuccia, e sì forti che 'l campo rimase subitamente mezzo voto, il perché i nemici entrorono nel serraglio. La brigata della Rosa, ch'era la migliore e maggiore che avesse Bernardone, si dierono a fuggire con dugento lance che erano a capo al campo a guardare da un luogo di sopra dove si portava rischio; el perché e nostri furono rotti, preso il capitano e tutto il campo, che non ne campò testa: e non vi morì uomo. La brigata della Rosa si tornò in Bologna e portonne le novelle. Fu questa isconfitta a dì ventisette di giugno 1402, a ore 12, in martedì: seppesi in Firenze il dì medesimo, secondo si disse. Fu prigione Bernardone di Fazino Cane.</p>
	<p>Di poi s'accostarono alla terra. Dentro fu romore: levossi il populo contro al Signore; e' s'armò e co' suoi provvigionati gli cacciò per tre volte. E pure, veduto Nicolò da Uzano che nella fine il populo dovea vincere, entrò di mezzo e pregò il Signore si ritraesse della zuffa e ch'e' cercherebbe accordo col populo. Il Signore non volea, perché gli dava il cuore vincere, con dicendo: «Nicolò, non dubitare di questo popolo; io gli conosco meglio di te, io gli gastigherò e caccerogli come rubaldi», Nicolò, pure pregandolo non si mettesse a quel partito e che gli parea meglio trarre patti, disse: «Fa quello ti pare!». Guardava Nicolò la terra rimanesse in libertà e 'l Signore fusse disposto. E trattando ciò, uno, caro amico istato sempre del Signore, il quale avea nome Lando d'Ambrogino (era beccaio), sendo posto a guardia d'una porta della terra e veduto che non v'era rimedio al fatto, lasciò l'amico vecchio per acquistarne uno nuovo; e in effetto egli aperse la porta a Giovanni Gozadina, a Bolognino Bocatorta con quella compagnia vollono mettere dentro. E fortificorono il populo e corsono al palagio del Signore: e' volle fuggire e gittossi di dietro da una finestra, e fu ritrovato e tagliato a pezzi; e vinsesi la terra pel populo. Di poi la gente volle entrare: il populo non arebbe voluto; Giovanni disse che non dubitassono, e per conservare le promesse fatte (pensando fussono conservate a lui e attenute) e' gli misse dentro. E corsono la terra pel Duca di Milano e feciono cavaliere Giovanni Gozadini; e dove e' pensava esserne il signore esso, e' gli fu assegnato provvigioni e alcun castello, e che si stesse pianamente. E 'l Duca vi fece subitamente fare una grande cittadella, la quale fu in fortezza in uno mese: dicesi gli costò, col fornimento vi misse, 120 migliaia di fiorini. Venuta la novella in Firenze di tutte le dette cose, a noi parve essere perduti sanza rimedio, però che non ci era rimaso gente punto e 'n Firenze non era roba per due mesi e le ricolte erano tutte nelle biche in sull'aie; la terra dentro avea assai divisione per le molte gravezze e sì per novità istate tra' cittadini, come potete in parte comprendere; il contado era più istracco e più pericolato che la città, e non ci era contadino che non fusse volentieri venuto ad ardere Firenze. Pistoia era in grande iscandolo per la parte de' Cancellieri e Panciatichi; dove, per arroto, era istato isbandito messere Ricciardo Cancellieri e tagliato il capo a Giovanni Catansanti per certe cose gli ave' apposte messere Giovanni, di certi trattati gli appose tenea col Duca, i quai erano falsi. Il perché e' se n'andò e prese la Sambuca e quella tenea e certe altre castella nella montagna; e avea rotto tutto il contado per modo che i rettori a fatica si tenieno sicuri dentro in Pistoia. Appresso, riuscirono fuori molti degli Ubaldini, i quai pensavamo essere ispenti, e tolsono il podere e feceno sommuovere tutto il Mugello; e molti di quel paese si scopersono in loro favore. E simile 'Arezzo a Prato a Volterra e per tutto si sommossono gli usciti ghibellini di qualunghe terra o castello del Comune. E, come puoi comprendere, se il Duca ci avessi cavalcati, come potea, lasciando ancora ben fornita Bologna, egli ci toglieva tutta la ricolta e ci toglieva tutto il contado di certo; e la terra era infine sua e credo non arebbe troppo indugiato.</p>
	<p>Volle Idio che tanto male non fusse: noi non fummo cavalcati e rimediossi a quello fu possibile prestamente. I rimedi che si dierono per allora fu che principalemente tutta la ricolta si fé in otto dì, e quello si ricoverò in Firenze la maggiore parte e nelle castella: levossi via le gabelle del grano e biada e olio. Appresso, soldarono i Dieci dumila ciompi e mandarogli pelle castella a guardare, e questo fu più per tralli della terra che per altra cagione; e mandossi cittadini fuori per soccorso. Tornarono assai de' nostri soldati a piè o in su cotai rozzette ch'erano sute lasciate loro per discrezione; e questi furono ricondotti di nuovo per rispetto del bisogno e rincavallati il meglio che si poté, accetto la brigata della Rosa: quella non si ricondusse perché s'era portata peggio che li altri, ma ella arrivò così male come gli altri che furono prigioni presi in Bologna. E nostri due ambasciadori, e' furonne menati in Lombardia: e Bardo Bastari morì d'una fedita ebbe nella mano da un bolognese (perché Bardo si misse loro contro quando si levarono contro al Signore), e Nicolò si riscosse cinquemila fiorini, i quai pagò il Comune.</p>
	<p>Le brigate, avuto Bologna, ebbono discordia insieme e col Duca per li loro pagamenti e bottini, e convenne al Duca indugiare le loro paghe per la molta ispesa fece nella cittadella; il perché la gente s'intraruppe e andaronsene in Lombardia, e non poté mai il Duca raunagli a fare nulla. E partironsi da lui i Malatesti e 'l conte Alberigo e altri, per isdegno che non poteano essere pagati; ed eziandio perché il Duca prese Faenza contro alla volontà del conte Alberigo, che era suo nimico e voleasi vendicare. Istando le cose in questi termini, Idio e la sua madre Vergine Maria e 'l beato messere Santo Giovanni Batista promissono, acciò che tanto male non seguisse, che il Duca malò di male pestilenziale. Uno giorno, disinando egli in una sua terra dove era fuggito pella mortalità ch'era a Milano, si sentì venire male; di che subito si volle partire e venne a un castello si chiama Marignano, di lungo dieci miglia da... E quelle dieci miglia cavalcò in fretta e in sulla nona, con gran caldo; e giunto in Marignano, egli bevve più d'una metadella e mezzo tra vino e acqua, come quelli che ardea dentro ed erasi affannato nel cavalcare, e si puose giù e visse circa di sette dì: partì di questa vita a dì 3 di settembre 1402. Lasciò Giovanni Maria duca di Milano con parte delle terre sue, e messere Filippo Maria conte di Pavia con certe altre città e castella; e a messere Gabriello lasciò Pisa e 'l suo contado (questo non era ligittimo). Il primo che significò la morte sua in Firenze fu il Signore di Lucca, e scrisse in due piccioli versi a messere Rinaldo Gianfigliazi e non si soscrisse; di poi ci fu da Genova da Ardingo di Gucciozo ed egli l'ebbe da messere Iacopo della Croce. Soprastettesi un mese, che chi il credea e chi nol credea: missonsene più pegni, e fucci chi sicurò a cinque per cento ch'egli era morto; e come piacque a Dio, e' mori da dovvero. Non rimanemmo contenti all'essere egli morto, ma con ogni sollecitudine si cercò pel nostro Comune il disfacimento e lo sterminio di quella signoria. E facemmo del mese d'ottobre 1402 lega colla Chiesa e co' Malatesti, con certi patti i quai a noi erano di grande ispesa e di poco utile; ma tutto si faceva per disfare il nimico. Fatta la detta lega, fece il Papa suo legato messere Baldassarre Coscia e mandollo co' Malatesti all'acquisto di Bologna; noi soldammo il conte Alberigo e demmoli cinquantamila fiorini in due mesi sanza iscriverlo e stette all'acquisto di Bologna. Era in Bologna Fazino Cane luogotenente pel Duca con quattrocento lance e ben dumila fanti: aveano carestia di pane e vettuaglia. Accozzossi messere Giovanni Gozadini col cardinale, perché già s'era rubellato dal Duca, e diede ricetto a certe sue fortezze ovvero castello e fu assai utile all'acquisto.</p>
	<space type="stacco narrativo"/><p><emph>(La natività della mia Bartolomea)</emph>.</p>
	<p>In questi tempi, o poco di prima, mi nacque una fanciulla femmina in casa de' Pantaleoni: ciò fu a dì ventidue d'ottobre, la notte della domenica vegnente il lunedì, a ore dieci. Battezzassi in San Giovanni a dì venticinque detto: posile nome Bartolomea e Lisabetta; tennela a battesimo Giuliano di Tommaso e monna Piera d'Arezzo; cresimossi a dì...</p>
	<space type="stacco narrativo"/><p><emph>(Quello seguì in parte morto il Duca)</emph>.</p>
	<p>Morto il Duca, ivi a pochi giorni tutti i suoi nimici, cioè tutti quelli gentili uomini che anticamente erano suti signori pelle terre di Lombardia o grandi nelle terre loro e suti da' Bisconti abbassati (come in Parma i Rossi, a Chermona i Cavalcabò, a Piagenza gli Scotti, a Brescia i Guelfi, a Pavia que' di Becheria, e così per tutte le terre), si sollevarono, i maggiori e i più potenti, e così guelfi come ghibellini. E alcuni vennono a 'ntendersi col Comune nostro come fu Piero de' Rossi, e altri gentili presono certe provvigioni per farsi grandi di là: e noi l'avamo caro, pure che a' Bisconti fusse iscemata la signoria.</p>
	<p>Appresso, nacque iscandolo in quelli in cui rimase il governo de' fanciulli, e fanne principale cagione la invidia che fu portata, e ragionevolmente, a Franceschino Barvavara. Questo Franceschino fu cherico del prete della Duchessa; e perché egli era molto astuto e molto inframettente, la Duchessa gli puose amore e misselo innanzi, ed elli per la molta sua virtù si seppe mettere e venne a tanto, che 'l Duca il fece del Consiglio e utimamente l'amò sopra tutti gli altri e fidossi del tutto in lui; e nella morte e' lasciò la Duchessa e lui de' principali assegutori de' fatti de' suoi fanciulli. E, come è detto, perch' egli era uomo di vile nazione e venuto di cherichetto sì alto, l'astio vi fu grande; e levarono una boce e' si tenea la Duchessa. E utimamente, un messere Antonio Porro, grande cittadino e di gran famiglia di Milano e gran ricco (si dice avea 10 mila fiorini di rendita assisa), si fé capo a cacciare Franceschino e con suo seguito levò romore in Milano; e cacciarono costui, e la Duchessa e' figliuoli si fuggirono nelle fortezze. E in tale punto prencipiò questo iscandolo in Milano, che mai non v è ristato già è tre anni e sonvi morti molte centinaia d'uomini or d'una parte e or d'un'altra, e quando guelfi e quando ghibellini. E quando è suta tolta la signoria da' Bisconti medesimi e quando dal populo e quando dalla Duchessa e quando da Giovan Maria; ma in tutto Franceschino se ne fuggì e mai vi ritornò.</p>
	<p>A messere Antonio Porro fu mozzo il capo a tradimento: ché sendo il principale e 'l maggiore nella terra e guidando il tutto non come signore ma come vece e in luogo di Giovanni Maria, la Duchessa, che era nella fortezza della terra, mandò per lui. Ella avea sospetto di lui ed egli di lei; pure ella gli fé la sicurtà con dicendo avere gran bisogno parlargli e per buone cagioni. E' s'affidò, non pensando avesse ardire di farli novità: come giunse su, e prima vedesse lei, s'abbatté al conte Guido di Bagno, il quale il prese pel collo e disse: «Ora se' giunto traditore!», e miselo in terra e fegli tagliare la testa prima potesse dire «<foreign lang="lat">Domine,</foreign> aiutami! ». Non riebbe però per questo lo stato, ma fecesi grande uno Antonio Bisconti, e poi messere Francesco Bisconti, e questi fece avvelenare la Duchessa. E di poi si dovise la terra per metà: l'una metà con Giovanni Maria, e l'altra con messere Francesco; e oggi la tiene Giovanni Maria tutta, ma con guerra e con fatica. Simile, pell'altre terre fu volgimento di stato. Piero Rosso prese Parma, e di poi gliele tolse messere Otto: fu di marzo 1403. Messere... Cavalcabò si fé signore di Chermona; que' di Becheria presono il governo della terra, ma in nome del Signore; messere Francesco Iscotti prese Piagenza, di poi la rubellò messere Otto, e ruppe una lega s'era fatta col Signore di Padova, con Piero Rosso, con quello di Chermona e con noi e messere Otto. Di poi si rubellò messere Otto: dicesi lo fece perché e' non si gli dava danari il Signore di Padova avea promesso darli, il perché e' fece quello. E tennesi toccasse danari da' viniziani; e questo è da credere, però che se messere Otto tenea il fermo, e' si vedea chiaro, che tutta Lombardia voltava e 'l Signore di Padova si faceva grande; e' viniziani non se ne contentavono, e però intraruppono e vennono per questo a rifrancare lo stato del Duca ch'era in rovina. Mentre che le cose erano in questa forma, il nostro Comune, acciò che la rovina seguitasse pure, intrafatto ordinò col cardinale legato, ch'era a Bologna, che si passasse in Lombardia colla gente tutta che era accampata a Bologna, ch'erano più di quattromila cavalli. E dovea passare il conte Alberigo, che allora era con noi a soldo disteso con secento lance; e in Lombardia aveano ricetto da tutti quelli che s'erano rubellati e da messere Francesco Visconti, il quale avea rinnegata per carta parte ghibellina e confessato parte guelfa. E in utimo, ordinato questo dal nostro Comune e sollecitando il passare di là, il cardinale e Carlo Malatesti davano indugio, perché none aveano voglia di passare; ma ben teneano ragionamento di volere Bologna, minacciando di passare dove e' non s'accordassono di darla. E infino, sotto queste minacce, il Duca acconsentì che Bologna si desse al Legato, sì veramente non venisse con sue forze in Lombardia a' danni suoi. Il Legato fu contento a questo per consiglio di Carlo Malatesti, il quale dubitò noi non ci facessimo maggiori o non disfacessimo chie ci pettoreggiava, per la quale cosa e' v'era grande ed egli e' suoi. Questo ragionamento si tenne per lui segretamente, cioè se ne guardò da noi e mai conferì col nostro commessario alcuna cosa. E fatto l'accordo, e' feciono le carte sanza dire o fare richiedere messere Vanni ch'era pel Comune o 'l conte Alberigo ch'era a nostro soldo. Richiese il marchese di Ferrara: e' non volle acconsentire se non acconsentia il Comune di Firenze. Di che e' feciono questo accordo sotto certa pena a qualunche collegato non rettificasse; e questo potea fare il Papa, però che ne' patti della lega fu e' potesse fare pace e triegua e accordo a sua posta, e che quello facesse esso, noi e gli altri erano obbrigati a fare. Entrò in Bologna messere Baldasarre Goscia legato del Papa a dì... 1403. Sentissi in Firenze questo impiastro e tenemmoci ingannati dal Legato, ma riputossi il difetto da Carlo Malatesti e da lui ce ne tenemmo gravati: e a questo mai si rettificò, ma con ambasciata se ne fé doglienza al Papa. Dimostrò di sapernegli male, e del rettificare o non lasciò in nostra libertà. Il perché cercammo con altro modo offendere i Bisconti; e arello pure fatto, se non che vi s'interpuosono i viniziani, come è fatto memoria dinanzi; cioè che dopo la presa di Bologna si fé la lega di messere Otto e del Signore di Padova e di Ferrara e di messere Francesco Visconti e d'altri nemici de' Visconti: fu interrotta, come è detto.</p>
	<space type="stacco narrativo"/><p><emph>(La natività di Francesco di Morello)</emph>.</p>
	<p>In questi tempi, o poco di prima, nacque a Morello di Pagolo Morelli uno fanciullo maschio della donna sua, la Catelana, in domenica e in dì di Pasqua di Risurresso: ciò fu a dì quindici di aprile 1403, dopo le ventidue ore l'andare d'un miglio o poco più. Battezzossi a dì sedici in Santo Giovanni e nelle fonti maggiori: posegli nome Francesco e Pasquino; cresimassi a dì... Nacque in casa i Pantaleoni, nella via Larga de' Legnaiuoli e nel populo di Santa Trinita di Firenze.</p>
	<space type="stacco narrativo"/><p><emph>(Guerra fece il marchese di Ferrara e 'l Signore di Padova alle rede del Duca, e' fiorentini a' lor tristi vicini, in più capitoli)</emph>.</p>
	<p>Veduto che in tutto la fortuna ci levava dalla impresa di Lombardia e veduto che per se medesima rovinava, il Comune di Firenze lasciò al tutto quella impresa al Signore di Padova e a quello di Ferrara. I quai signori d'accordo si missono a volerne una parte; e fecesi il Signore di Padova a Verona, e quivi collo isforzo loro e col mastro Domenico ingegneri cercavono l'acquisto. In Verona era messere Ugolotto Biancardi luogotenente del Duca con dugento lance o circa. Il Comune di Firenze none istette però in ozio, ma sempre contestò di qua i nemici, cioè perugini, sanesi e pisani, e conti di Bagno e Andreino degli Ubertini e Bustaccio e Ciappettino degli Ubertini e 'l conte Antonio da Palagio. E infine Iacopo d'Alamanno Salviati colla forza del Comune disfé i conti di Bagno e tolse loro più di quaranta fortezze; e simile ad Andreino, che poche gliene restarono e quelle poche non arebbe tenute se non che Carlo Malatesti e 'l tesoriere del Papa gliele rifornirono più volte. Fatto l'acquisto di Bagno, tornò Iacopo d'Alamanno in Firenze a dì..., e venne a scavalcare al palagio de' Signori; e' Signori iscesono alla ringhiera, e fecesi cavaliere pelle mani di messere Lotto, era gonfaloniere di giustizia. E donogli il Comune una barbuta fornita d'oro e la spada e gli sproni e la 'nsegna del popolo collo scudo e con le coverte d'un cavallo, cioè il cavallo covertato (ma rimandò il cavallo); credo simile ebbe da' Capitani della Parte. E in quella mattina menò moglie la figliuola di Piero Fastelli, era vedova. Questo onore gli fu fatto non tanto pell'acquisto fece con la forza del Comune, ma perché e' si portò lealemente, ché di cosa s'acquistasse mai volle o decimo o nulla, né mai fece ricomperare o altra niuna civanza, com'uno soldato o fante a piè; mai volle ricevere dono o presente, che avea il modo a recarne dumila fiorini di masserizie e di ricchi fornimenti trovò in casa di que' conti: mai ne volle nulla, tutto fece rassegnare al Comune. E perché di questi si truovano pochi, si fé onore a costui per dare asempro a degli altri.</p>
	<space type="stacco narrativo"/><p><emph>(Perugia si rubellò al Duca o sue rede)</emph>.</p>
	<p>Veggendosi i perugini appressare da' loro usciti, che erano colla forza del Comune nostro, e dall'altra parte il Papa gli volea e molestavagli ancora colle forze sue; il perché, vedutosi abbandonati sanza alcuna isperanza d'aiuto e per tema de' loro usciti, che già teneano parecchi delle loro castella e sì perché vidono la Chiesa prosperare, che già avea preso Bologna, com'è detto, diliberorono darsi al Papa pello meglio. Ed eziandio piacque a chi v'era pel Duce, cioè ad Andreino di messere... degli Ubertini; e a questo s'accostò volentieri, perché gli era rimase ancora alcuna delle sue fortezze, le quai i Malatesti con volere del Papa gli promissono soccorrere: e ben lo feciono per modo non le potemmo avere. Uscissene Andreino e lasciò Perugia nelle mani della Chiesa a dì...</p>
	<space type="stacco narrativo"/><p><emph>(Pisa s'accomandò al re di Francia)</emph>.</p>
	<p>Ancora convenne al Signore di Pisa messere Gabriello pigliare partito. Perché dal Comune era molto oppressato e messo a partito di perdere lo stato suo, mandò ambasciadori al luogotenente del Re in Genova, ciò fu Bucicaldo; e a lui in vece del Re s'accomandò, con patto di dare ogni anno al Re uno falcone pellegrino e due corsieri. Questo fece Bucicaldo da sé e perché piacque a' genovesi; e acciò che e' s'accordasse a questo, e' diè le fortezze della terra e del contado nelle mani di Bucicaldo, ed egli istava come vicaro del Re in Pisa. E fatto questo, Bucicaldo mandò uno ambasciadore in Pisa con pieno mandato, il quale prese per carta tutte le tenute e missevi a guardarle chi Bucicaldo volle; e tutto andava per suo senno.</p>
	<space type="stacco narrativo"/><p><emph>(Siena prese eziandio partito)</emph>.</p>
	<p>I sanesi erano similemente oppressati molto dal nostro Comune, il quale s'era come collegato co' gentili uomini di Siena i quai erano suti cacciati per contraffare al luogotenente del Duca. E coll'attitudine loro e delle loro castella e fortezze e colla forza nostra, noi gli avamo recati a quello che non poteano più e aveano perduto del loro contado alcune castella e non aveano aiuto né soccorso da persona; il perché e' vennono colla correggia in collo a raccomandarsi al nostro Comune. Messere Cristofano si trovò gonfaloniere di giustizia e diliberò volerne l'onore e non ristette mai che a suo tempo si conchiuse la pace tra noi e' sanesi: e' loro usciti nostri amici si rimasono abbandonati. E ne' patti tra noi e loro si fé che noi rendemmo da cinque castella avamo delle loro ed e' ci renderono solamente Marciano; e Lucignano si rimase a loro, che era quello per che noi avamo guerreggiato tanto tempo. Questa pace dispiacque a tutti quelli cittadini i quai sono possenti e sono dal Comune onorati: a chi ella piacque furono gente male contenta, o con grande gravezza, o gente ignorante. E quanto che a me, dispiacque, pogniamo che io sia de' gravati, ma io vo' meglio alla città e al bene e onore del Comune che io non voglio alla mia ispezieltà. Perché si vedea certo che in poco tempo, non che Lucignano, ma noi aremmo avuto degli altri migliori, pure che noi gli avessimo voluti. Questa pace fu nondimeno con onore, però ce la domandarono e vennono in persona a farla nel palagio de' nostri Signori: e 'l Comune magnanimo volle dimostrare essere grazioso a chi se pentea e aumiliava. Conchiusesi a dì sei d'aprile 1404; e a dì sette si bandì la detta pace e di ciò si fece gran festa e giostrassi.</p>
	<space type="stacco narrativo"/><p><emph>(La presa di Verona per que' della Scala)</emph>.</p>
	<p>A dì undici d'aprile 1404, un venerdì, ci venne l'ulivo della presa di Verona, e come messere Guiglielmo della Scala coll'aiuto del Signore di Padova l'avea corsa e fattosene signore. E di poi, a dì due di maggio, ci fu novelle avea avute le fortezze; e allora si fé fuoco in Firenze e pe' Signori e pe' cittadini. Fecesi mezzo cavaliere, messere Michelino di messere Vanni, a Verona, per le mani del Marchese; e volle ancora fare Vanni di Carlo, ma e' fu savio e disse volea prima avere da poterla tenere che farsi. Preso Verona, al Signore crebbe l'animo e non gli sofferse l'animo avere fatto signore messere Guiglielmo, il quale e' s'avea sempre allevato e tenuto come fratello, solamente per venire una volta a questo passo; ma e' diliberò subito volerla per uno de' suoi figliuoli, e messere Guiglielmo e' figliuoli fece morire secretamente e prese la signoria per sé.</p>
	<space type="stacco narrativo"/><p><emph>(Bucicaldo significò a' fiorentini Pisa era in accomandigia del re di Francia)</emph>.</p>
	<p>A dì diciotto d'aprile 1404 mandò Bucicaldo a Firenze uno ambasciadore francesco, il quale per parte del re di Francia significò al Comune la impresa di Pisa, e come da ora innanzi ogni offesa ne fusse fatta a' pisani si riputerebbe il Re fatta alla sua persona e quella vendicherebbe. Non fu costui veduto né udito volentieri; e fugli risposto che il Re e' suoi anticessori noi avamo sempre avuti in riverenza, e divozione in lui, e mai contraffatto a niuna sua volontà ma sempre cercato magnificare e aggrandire la sua degnità, come divoti figliuoli e servidori della santa corona. E che della impresa che e' diceva essere fatta per il Re, di questo noi ci maravigliavamo; e non credevamo punto che questo fusse di volontà del Re, con ciò fusse cosa che in Pisa era il nostro nimico e quello che molte volte, il padre e' suoi, aveano cerco sottomettere la nostra libertà; e che a noi era lecito la vendetta contro il Signore di Pisa e contro di pisani e che alcuno con giusto titolo questo ci potea divietare. Ma perché esso diceva questo per parte del Re, noi cercheremo sapere il certo dalla persona del Re, e con lui siamo certi rimanere d'accordo, come sempre noi e' nostri antichi erano istati, e cetera. Partissi l'ambasciadore, e rapportò a Bucicalco la risposta. E in que' giorni iscaricò una nave di mercantia de' fiorentini a Genova, la quale mercantia e' fece torre tutta ed eziandio quella che era in Genova, e tutt' i danari e crediti fé istaggire; e più, ch'e' fece sostenere tutti i fiorentini, e di poi gli lasciò con sodamento e' non si partirebbono. Di qua si gli scrisse pe' nostri Signori che noi ci maravigliavamo del caso e che gli piacesse ristituirci il nostro. Or questo avea esso fatto perché qui si ragionò levarsi da Genova e non trafficare co' genovesi né eziandio caricare sul loro navile; e già avamo preso accordo col Signore di Piombino e pensavamo fare per quel porto i fatti nostri, e così s'era iscritto pe' mercatanti di fuori. A' genovesi ne sapea male e doleansene; i pisani pregavano e' non ci rendesse la mercatantia se noi non gli sicurassimo e non facessimo a loro senno. E vi si mandò ambasciadori Bonacorso Pitti: tenealo in parole.</p>
	<p>Iscrissesi in Francia e mandovvisi ambasciata: iscusossi il Re della impresa di Pisa, e non gliene parve bene e comandò che la mercatantia ci fusse renduta. Quello che s'era fatto per Bucicalco era con volontà del duca d'Oriensi, ma il Re non volle mai ricevere il censo da' pisani né farci contro di nulla. Di poi andò a Genova per ambasciadore messere Rinaldo, messere Tomaso Sachetti e messere Filippo Corsini, ed eravi Bonacorso. Istettonvi più e più settimane; e infine, per lettere che 'l Re iscrisse e perché noi ci legammo a molte cose come e' volle, e' rendé la mercantia male volentieri, perché già se l'avea incorporata. E difatto fu carica e venne a Lucca e di poi in Firenze. E per la promessa e sodamento fatto a' pisani non si fé più novità alcuna e la strada andava sicura per loro e per noi; ma e' non era fiorentino ch'avesse avuto ardire di trafficarvi. Istavamo pianamente e cercavamo e col re di Francia e col duca d'Oriensi e con Bucicalco e co' pisani e col Signore secretamente fare i fatti nostri, o almanco isvilupparci degli obbrighi a' quai per forza savamo obbligati.</p>
	<space type="stacco narrativo"/><p><emph>(Ribalderie del Signore di Lucca)</emph>.</p>
	<p>In questi tempi il Signore di Lucca ci volea giugnere al canto. Vedea i bisogni nostri e che noi non volavamo usare a Pisa né a Genova, ed e' ci vedea sanza porto e avealo caro; e volentieri ci arebbe vietato il suo, se non che per la ingordigia del danaio si sarebbe pure arrenduto. E 'l bisogno ci faceva chiudere gli occhi, e volentieri ci lasciavamo ferrare pure ch'e' ci avesse consentito il porto. E' non ci mandava mai per ambasciadore se none il maestro Andrea, che cantava de' Paladini e nostro contadino e a bando di qua; e ciò facea per diligione, e ci fece molte volte ricomperare per biscazzi che ci facea. E ci è sempre convenuto fare vista di non vedere: e ci è suto più nemico, di quello ch'egli ha copertamente potuto fare, che non fu mai il Duca. Ma per tornare a' fatti del porto, e' ci condusse a tanto che noi ci recavamo a darli, oltre alle dogane e gabelle e passaggi, trentasei migliaia di fiorini in dodici mesi; e quando e' vide che noi l'aremmo volentieri fatto, ed egli se ne tirò addietro, pensando averne ancora più. Il perché a Dio, credo, ne venne fastidio che questo vermine ci facesse con dilegione ricomperare. Avvenne che messere Gherardo d'Apiano, Signore di Piombino, ci mandò a profferere il porto di Piombino, libero e sanza alcuna ispesa, accetto che cinquanta lance, le quai e' tenea in nostro servigio per salvarci la mercantia. Allora ci accordammo con lui e lasciammo quel traditore del Signore di Lucca, il quale affegatò quando sentì avamo conchiuso con messere Gherardo. Egli è grande nimico del nostro Comune, e ben l'ha dimostrato molte volte a certi disastri avvenuti al nostro Comune; e se nulla di bene ha fatto, l'ha fatto per pretta paura e per potere più assicurarsi in su questi inganni e tradimenti. E si crede (e io sono di quelli) egli ispende assai danari in questa terra per essere sostenuto; ma, lodato Idio, che per quella baldanza egli ha tanto fatto ch'egli è manifesto a tutto il populo i suoi tradimenti. E prometterà Idio e' sia fatto ricredente dal nostro giusto e santo Comune e popolo guelfo e libertà d'Italia, la quale in dispregio de' cattivi Idio manterrà sempre!</p>
	<space type="stacco narrativo"/><p><emph>(La natività d'Iacopo mio)</emph>.</p>
	<p>Domenica a dì venti di luglio 1404, sonate di poco le sedici ore, ciò fu al tocco di nona, nacque a Giovanni e a monna Caterina sua donna un fanciullo maschio. E questo fu il primo il quale nacque in casa mia nel borgo di Santa Croce: che Idio gli dia grazia vi possa istare e abitare con migliore grazia di me. Battezzossi in Santo Giovanni a dì ventuno detto: posegli nome Iacopo e Domenico; tennero a battesimo monna Telda donna d'Aliso e monna Ermellina, istà a Prato. Dio gli presti vita, se de essere il meglio dell'anima sua. Ha nome per Iacopo Arnolfi.</p>
	<space type="stacco narrativo"/><p><emph>(La balia si levò alli Ottantuno e cetera)</emph>.</p>
	<p>Come dinanzi (dove si fece memoria delle novità furono nelli anni Domini 1393) è scritto, la balia si diè agli Ottantuno, la quale s'intese pe' più fusse per anni cinque, di poi durò per insino a questo dì: e durava sempre se non si fusse levata. Ritrovandosi gonfaloniere di giustizia Pagolo Carnesechi, dopo messere Cristofano, gli venne voglia, perché da molti cittadini ne fu consigliato, di levare la balia agli Ottantuno del porre il danaio ed eziandio del rimutare la imposta delle prestanze; e a questo fare bisognorono le quarantacinque fave nere, cioè Signori, Collegi e degli Otto; e così l'ebbe tutte. E levossi quella balia a dì venti di giugno 1404. Il populo ne fu molto lieto: uomini da guerra ne furono molto dolenti. Che Idio ci ristori!</p>
	<space type="stacco narrativo"/><p><emph>(Lo squittino del Mangione)</emph>.</p>
	<p>Dopo Pagolo Carnesechi entrò gonfaloniere di giustizia Lorenzo Machiavelli, e de' compagni suoi fu Antonio di Cipriano Mangioni, chiamato Mangione. E fu con questi Signori il medesimo collegio era suto con Pagolo, ché era gonfaloniere di compagnia Nicolò da Uzano: ricordo solo que' nomi che furono principali a dare il modo e l'ordine a quello si fece. Questi Signori co' loro Collegi diliberorono di fare uno isquittino, del quale non fusse borsa, ma chi vincesse il partito e fusse d'età d'anni trenta o più, fusse messo nella borsa del Novantatré, e chi avesse anni venti fusse messo nella borsa del Novantotto, in caso non vi fussono entrati prima; e di minore età non potesse essere imborsato, né eziandio ire a partito. A questo bisognò ancora le quarantacinque, ed ebbolle, perché feciono che gli Otto vi fussono a farlo. Feciono ancora per legge non potesse essere a farlo per arroto chi non fusse istato de' Signori, o Collegio, o Capitano di Parte, o Collegio di Parte dall'ottantuno in qua. Tutto si diliberò: e 'l detto isquittino si fece al tempo di questi Signori, che furono di luglio e d'agosto 1404. Fu per arroto a farlo Giano di Giovanni Morelli: fu chiamato da Iacopo di Piero Bonaventura, era gonfaloniere del Lione Nero. In quell'anno abitammo, Morello ed io Giovanni, là, e a questo isquittino fummo portati da Iacopo di Piero. È vero che, perché noi non savamo prestanziati là, non potemmo avere quel buono luogo aremmo avuto, ma e' ci fé quell'onore gli fu possibile nella portata. E perché questo isquittino portava assai, e' si fece per Morello e per me quelle pregherie che furono possibili a potere fare, e non si perdonò a niuna fatica o ebbesi riguardo a niuna onestà d'improntitudine: se si giovò a niuno non so. Ciò che fia seguito si vuole riputare per lo meglio e non ne pigliare isdegno, ma vincere la ingratitudine coll'umiltà, colla cortesia e con farsi volere bene a chi tu pensi ti voglia male: e questo fia quel modo ti farà onore. Ancora si fece al tempo di costoro tutti gli squittini delli uffici di fuori; a' quai Morello ed io andammo solo a que' per quartiere, a' nove maggiori e agli undici andò di noi solamente Giano Morelli.</p>
	<p>Questi isquittini furono contro alla volontà di molti sono nel reggimento, e spezialemente contro alla volontà delle famiglie; e questo per sospetto di molti popolani i quai e' riputono non essere loro amici. Ma i' credo non bisogna loro questo sospetto, perché tale è nimico o vuole male a chi regge none per altra cagione se non perché e' non fa parte di quello bene che è comune, intendi a chi non se l'ha tolto per suo male operare; ma a chi ha fatto e fa buoni portamenti, costui non si dee avere a schifo né togli l'onore suo; e quando tu il facessi, egli arebbe ragione odiarti. Ora i' credo (e già si vede in gran parte per isperienza) che chi si trovò a rendere le fave fu largo in tutte le persone da bene e antiche a Firenze, e spezialemente alle famiglie: e questo si vede pelle tratte già fatte in certi gonfaloni. Di questo ho fatto memoria none ad altra fine se non per informarvi de' modi si vogliono tenere 'acquistare l'onoranza dà il Comune a' suoi cittadini: cioè con fare bene, ubbidire alle leggi, rendere onore agli ufficiali del Comune, a' cittadini molto onorati, agli uomini antichi e alle persone da bene: e a loro ti dà a conoscere, a loro ti raccomanda e ricorda l'operazione buone de' tuoi passati. E nollo cercare per altra via, ch'è di troppo pericolo e le più volte ti viene fatto contro a te; e non tanto contro a te, ma tu sotterri chi è stato o de essere mai di te; e cetera.</p>
	<space type="stacco narrativo"/><p><emph>(Come i viniziani presono Padova)</emph>.</p>
	<p>Voi avete inteso dinanzi come il Signore di Padova prese Verona, della quale impresa i viniziani ebbono forte a male per tema non si facesse grande. Ma se pure il Signore di Padova l'avesse lasciata a messere Guiglielmo dalla Scala, e' rimanevano contenti; ma veduto la volea per sé, e' diliberorono, se nolla lasciasse, fagliele lasciare. E veduto ch'egli era diliberato volerla per sé, ché così rispuose a' viniziani, i viniziani si collegarono col Signore di Mantoval; e col Duca di Milano feciono certa composizione, però che 'l Duca temette del Signore di Padova perché era suo nimico, e poi non vedea niuno atto a disfarlo quanto era esso. E acciò che questo non seguisse e che i viniziani si contrapponessono alla sua volontà, e' diliberò dare a' viniziani cinque delle sue terre le quai gonfinavono tra con Padova e con Verona; e tra l'altre fu Vicenza, la quale credo sia in mezzo tra Padova e Verona, o veramente sono in luogo molto offendibile contro a lui. E avute e prese queste terre, e' soldarono gran gente e tolsono per capitano Malatesta da Pesero e fecionsi a Verona. Compiuta la ferma di Malatesta, il cassarono per sospetto e feciono capitano Paolo Savelli. Il Signore lasciò in Verona messere Iacopo suo figliuolo, e con poca gente, perché non n'avea. Pur e' fece gran retta, e la nicistà della vettuaglia gli fece perdere la terra a dì... di giugno 1405: rifuggì messere Iacopo nella rocca, e di poi s'arrendé salvo le persone. E dierogli i viniziani il salvocondotto con 25 compagni; ed egli, credendo gli fusse attenuto, uscì di Verona e andavasene a Padova. Fu preso da' viniziani e menato a Vinegia e tenuto in prigione a buona guardia: quando allegò il salvocondotto, dissono li aveano dato per dentro ma non per di fuori. La mortalità era grande in Padova e nel campo, e morivvi Paolo Savelli. Feciono di poi capitano messere Galeazo da Mantova. Aveano ancora preso i viniziani il mastro Domenico ingegneri, e missolo in una iscura prigione; e di poi ne 'l trassono promettendo fare molto danno al Signore, e ben l'attenne loro. Veduto il Marchese le cose andare male e che soccorso non aveano da persona, s'accordò co' viniziani, e 'l Signore di Padova rimase solo: e a tutti ne 'ncrescea, ma niuno diliberò mai atarlo. Ebbono i viniziani gran sospetto di noi, perché ci era pure amico e aremmo voluto avere vinto e di ciò molto largamente si parlava; e per sospetto di noi tennono sempre uno ambasciadore in Firenze con nostro volere.</p>
	<p>Or fatte molte difese e molte belle pruove il Signore in difensione dello stato suo, e veduto non avere riparo, cercò d'accordarsi; e vollono i viniziani darli 60 mila ducati e' suoi arnesi e le persone porre in luogo salvo. Questo si recava a fare; di poi sentì noi pigliammo la cittadella di Pisa, il perché si tirò indietro avendo pure isperanza in noi. Di poi sentì la perdemmo e egli arebbe voluto seguire, e' viniziani non vollono; e vedutosi in istremo, i padovani s'avvidono e' si volea dare, il perché e' feciono prima di lui e dieronsi essi. E' se n'andò nella cittadella, e di poi rimase d'accordo con messere Galeazo che voleva ire a Vinegia; e dove e' non fusse d'accordo co' viniziani, e' volea gli promettesse renderli la tenuta libera. Messere Galeazo gliele promisse ed egli gli lasciò la tenuta; e quando e' passò di fuori pel campo, e' lo presono e dissono che se ne volea fuggire, e menoronelo preso lui e l'altro suo figliuolo (credo messere Franciesco terzo). E preso la terra di Padova tutta libera a dì... 1405, il Signore fu in Vinegia innanzi al Doge con molte invenie domandando perdono. Fugli racconto ogni benificio fu mai afatto a lui e a' suoi da quella comunità e appresso ogni male che egli e' suoi aveano mai fatto; e di poi il mandarono a San Nicolò del Lido e facevallo bene guardare. Poi feciono consiglio e missono di tagliagli la testa molte volte: non si vinse mai; di condannallo per sempre in prigione lui e' figliuoli: non si vinse; d'avvelenarsi: questo si vinse. Furono messi in prigione e di poi a pochi dì avvelenati; e furono vituperosamente sotterrati, e non l'uno ove l'altro.</p>
	<p>Penorono i viniziani 'acquistare Verona e 'l contado e Padova e 'l contado diciotto mesi ed ebbono di spesa il mese circa di settantamila ducati: e fu di tanto la fortuna loro favorevole, che presono le città e le persone che le signoreggiavano. Che se il Signore fusse campato libero, o qualunche de' figliuoli, e' l'arebbono racquistata la loro terra; e se noll'avessono racquistata, arebbono tenuto in ispesa e 'n gelosia i viniziani. E' gli fu contro ogni cosa: e' gli fu contro Idio che vi mandò grandissima mortalità; e' fu assediato di pane per modo andò lo staio in tre ducati alla misura nostra, vino non avea gocciola né acqua, però che pozzi v'ha pochi e' fiumi gli furono secchi; e l'assedio fu sì grande che più di quattro mesi vi stettono le porti serrate che mai usci o entrò persona dentro o fuori; e danari non avea per comperare un pane. Si che e' venne al di sotto in tutto d'ogni cosa prima fusse vinto, ma e' perdé anche il tutto a un tratto.</p>
	<space type="stacco narrativo"/><p><emph>(Come il Comune di Firenze comperò la cittadella di Pisa da Bucicaldo)</emph>.</p>
	<p>In questi tempi, e come in parte è detto dinanzi, pello Comune di Firenze si tracciava d'avere Pisa o di poterla guerreggiare; e come che chi ha danari e vuole ispendere ha sempre ciò che vuole, o in gran parte, noi ne profferemmo tanti e a Bucicalco e al Signore di Pisa e al duca d'Oriensi, che dove contra di noi erano inacerbiti, e' si cominciarono a rendere e addolcire come il mele; e stavano a udire il suono de' molti fiorini molto volentieri, e cominciarono a dare intenzione. Ora noi che siamo sì frettolosi che mill'anni ci pare d'avventare, parve a' Signori messere Maso 5 s'abboccasse con messere Gabriello Maria; e questo fu a' gonfini del nostro e suo contado. I pisani il sentirono, presono sospetto e addieronsi del fatto. E in effetto uno cittadino di Pisa chiamato messere Rinieri Saccio (era raspante, cioè degli amici del Signore), sentito quello sempice accozzamento (il quale non giovò niente né era di bisogno, però che stava il ragionare con Bucicalco), andò al Signore e dissegli: «Noi sentiamo che voi ci volete vendere a' fiorentini: di questo ci maravigliamo, perché da questo popolo sete amato e non vi bisogna dubitare»; e che s'e' pure diliberasse non volere la signoria, che gli piacesse lasciarli liberi; e che se gli bisognassono danari, e' ne darebbono quelli volesse. Il Signore dimostrò cruccio e disse che questo né era né potrebbe mai essere, e che quelli pensieri e ragionamenti non gli piacevano e che a questo e' non pensassono né dessono fede né avessonne alcuno pensiero o ragionamento, e che s'e' ne sentisse niuna parlanza, ch'e' dimosterrebbe loro che gli dispiacesse. Messere Rinieri si partì; ed ivi ad alcuno dì, cresciuto il sospetto, e' s'accozzò coda parte nimica a lui e nimica al Signore, e disse loro: «Fratelli, i' sento che 'l Signore ci vuole vendere a' fiorentini; e pertanto, come che noi siamo istati pello passato, a questo noi dobbiamo e vogliamo essere fratelli, e riparare a questo con voi insieme, acciò che noi non vegniamo nelle mani de' vostri e nostri nimici». Queste parole piacquano a' bergolini molto, perché in questo non poteano altro che avanzare; e in effetto, d'accordo e insieme l'una parte e l'altra, di nuovo si dolfono di quello sentiano con messere Gabriello, e dissongli che in caso non riparasse a questo, riparerebbono eglino. A questo si scusò messere Gabriello e confortolli; e perché vide costoro male disposti, non volle fare loro quello arebbe voluto, per tema di peggio, ma pure gli riprese sì del sospetto e sì delle parole usavano con alcune oneste minacce. Partironsi male contenti; ed ivi a pochi dì, ciò fu a dì 27 di luglio 1405, s'armarono tutti, levarono il romore: «Viva il popolo e libertà, e muoia il tiranno!». Il Signore si tirò nella cittadella colla madre; e di poi, perduta la terra, e' se n'andò a Serezano. E la madre, madonna Agnesina, andò a Genova, e fece carta della città, contado e distretto di Pisa a Bucicalco, e dielli la tenuta, cioè la cittadella di Pisa; ed esso la rifornì di genovesi e di franciosi per modo la guardavano bene. In queste novità il ragionamento cominciò a farsi più innanzi con Bucicalco, ché 'l Signore di Pisa mai n'avea voluto udire nulla e sempre disse a chi gliene parlava: «I' voglio i Signori fiorentini per padri e maggiori, e ciascuno cittadino per fratello, e voglio che a Pisa egli usino con quella sicurtà e franchigia che mai ci ebbono, e di questo gli voglio bene sicurare (volea dire nelle castella, cioè in alcuni); ma la signoria i' voglio per me, e vivere e morire Signore di Pisa, e mai non sarò d'altra voglia per insino che io fussi coll'acqua alla bocca» (e toccavasi colla mano tra la bocca e il naso). Chiese Bucicalco dugentocinquantamila fiorini della cittadella e di Riprafatta, ché altro non dava né tenea, accetto che Livorno: noi ne profferemmo cento, ed egli vennono a dugento. Mandovvisi Gino Caponi e ser Benedetto di ser Lando Fortini e Nicolò Barbadoro, e fecionne il mercato. E messere Gabriello diè la parola, con dicendo: «I' sono contento vendere Pisa a' fiorentini, perché i' sono nell'acqua insino dove i' dissi». Il mercato istette in questa forma: ch'e' ci vendé Pisa e 'l contado con ogni ragione che v'avea messere Gabriello e messere Bucicalco, e di questo ci faceva le carte piene a nostro senno, e davaci la cittadella e Riprafatta. E noi gli diamo il terzo di dugentomila fiorini allora, e 'l terzo dal dì della tenuta a mesi sei, e l'altro terzo, infino in dugentomila fiorini, dobbiamo dare acquistata Pisa o eziandio facendo co' pisani alcuno accordo. Ed e' promisse darci l'uso di Livorno come di cosa nostra, ma non la tenuta; e di questo si feciono le carte piene quanto si seppe vedere pe' savi nostri e suoi. E a dì 24 d'agosto 1405 mandò il Comune la gente dell'arme a pigliare la tenuta della cittadella e passorono allato alle mura di Lucca. E di prima, a dì 20 d'agosto, si feciono i Dieci per sei mesi, cioè: messere Lorenzo d'Antonio di Nicolò e Nicolò da Uzano; Santa Croce: messere Filippo Magalotti e per grande Francesco de' Pulci e per artefice Antonio di Vanni Mannuci; Santa Maria Novella: messere Rinaldo di Gianozo Gianfigliazi, messere Cristofano d'Anfrione Ispini; San Giovanni: Bartolomeo Valori, Pagolo Carnesechi e per artefice Lodovico di Guccio della Badessa. E dieessi piena balia a' Signori, Collegi, Capitani, Otto e Sei, e a quattro per gonfalone (i quai erano isquittinati da' Signori e Collegi) per mesi sei a potere fare ogni cosa, salvo che venderci.</p>
	<p>Presesi la tenuta della cittadella di Pisa a dì 30 d'agosto anno detto, la mattina, a terza: entrovvi Nencio Raffacani con trecento fanti e Gino Caponi come sindaco prese la tenuta. Lunedì, a dì 31 d'agosto, e nel dì di Santo Giuliano, a un'ora di notte ci fu la novella: fecesene gran festa, ma non si fece fuoco pel Comune; per molti cittadini sì. A dì quattro di settembre vi mandarono i Dieci due castellani, ciò furono il Siepe Peruzi e Alesso Baldovinetti, i quali aveano col Raffacane insieme a guardare: e aveano di salaro per uno di loro fiorini ottanta il mese. Ed eravi ser Manno capitano de' provvigionati, e molti altri, buoni fanti tenuti; e messere Andrea di Neri era di fuori con ottocento cavalli e con fanteria grande, posto a tenere campo in danno de' pisani e alla guardia e soccorso della cittadella.</p>
	<space type="stacco narrativo"/><p><emph>(Come si perdé detta cittadella)</emph>.</p>
	<p>A dì 6 di settembre, a vespro o prima, entrorono i pisani con iscale sulle mura e per uno uscio piccolissimo ch'entrava in una torre della cittadella, dove dovea guardare uno connestabole con diciotto paghe; ed entrati quivi, andarono su pelle mura e sanza contesto niuno presono le torri; e poi iscesono giù colle iscale nostre medesime che s'erano appoggiate alle mura e presono ogni uomo che v'era. E più, che 'l Siepe, per bella paura, sendo nel cassero che entrava nella terra, il quale era inispugnabile di fortezza, gittò le bandiere del Comune in terra giù ne' fossi e aperse loro la porta; ché, con tutto fussono entrati pel modo v'ho detto, non ardiano a scendere se non quand' e' vidono aprire la porta ed entrare entro il populo. E 'l Rafacane aperse il soccorso di fuori e fuggì con tutti i nostri a gran calca. Erano tratti que' della bastia, e veduto uscire fuori i nostri, fuggivano; il Rafacane e gli altri cridavano: «Noi siamo vostri prigioni!», e questo faceva per non venire alle mani de' pisani; però che la guardi' avea fatta era suta solamente in dire villania a' pisani e in mostrare loro il culo: da questo in su si cercava a rubare i fanti v'erano entro, per modo se n'erano usciti molti. E questo era il provvedimento de' detti capitani, e in fare uccellare alle quaglie e mandare per fiaschi di vino e in rubare i fanti e dire villania a' pisani e alle donne loro. La cittadella si perdé domenica a dì 6 di settembre. Messere Andrea soccorse a ore due di notte: era perduto tutto, salvo una torre delle mure e questa si potea poco tenere; pure non s'arrendé mai, se non quando messere Andrea disse non potea soccorrere se non venia il dì; il perché e' s'arrendé. La novella fu in Firenze a dì 7 di settembre 1405, a ore una di notte, la vilia di Nostra Donna di settembre: la novella fu iscura e spiacevole quanto puoi comprendere, in tanto che tutti i veri fiorentini in quel punto addolorarono e mai dimenticarono questa perdita, avendo rispetto all'onore; e mai si dimenticherà, se non quando fia fatto la vendetta compitente, e quella fia nell'acquisto di Pisa. Allora presumeremo Dio abbia promesso quello per più onore del nostro Comune, come che con più ispesa e fatica: ma ciò si riputa pe' nostri e pe' loro peccati, e cetera.</p>
	<p>Fatto la compera di Pisa da Bucicalco e da messere Gabriello, e con volere e consentimento del Consiglio del re di Francia e in ispezieltà del duca d'Oriensi, per fiorini 206 mila d'oro in tre paghe (cioè il terzo dal dì della tenuta della cittadella a dì 20, e l'altro terzo dal primo pagamento a mesi sei, e l'utimo terzo preso Pisa, come dinanzi è detto); fatto questo, si feciono i Dieci a dì... di settembre 1405 per sei mesi, e per sei mesi si diè balia a 124 uomini, cioè a' Signori e Collegi, Capitani, Sei e Otto di guardia e a quattro per gonfalone isquittinati pe' Signori e Collegi. E questi ebbono balia pe' consigli opportuni di porre quelle prestanze e gravezze volessono e quelle rimutare, e molte cose potere fare come alle 'mprese si richiede. Soldossi per que' Dieci molta gente a piè e a cavallo, tanto montò la spesa 50 mila fiorini il mese: tolsono per capitano il conte Bertoldo delli Orsini per mesi quattro. Uscì di Firenze sotto agurio di strologia a dì 5 d'ottobre e a ore cinque di notte. Questo capitano servì male il Comune e none attese se none a empiersi la borsa con vituperose miserie. Acquistossi poco a suo tempo, e alla ferma sua fu licenziato: e mill'anni parve a questo populo compiesse, acciò se n'andasse, tanto era misero e viziato. Pure a suo tempo si pose campo a Vico Pisano, e seppesi due mesi innanzi o presso: accampossi il capitano con quattromila cavalli e dumila fanti e molte bombarde e briccole, cioè mangani, a dì 12 di novembre anno detto 1405. Perduta la cittadella per noi, i pisani rimissono gli usciti, i Gambacorti e que' dell'Agnello, e giuraronsi insieme essere fratelli e udirono Messa di pace e d'unità e comunicaronsi con grande solennità tutti, e con pianto e grande amore e grande tenerezza abbracciaronsi e baciaronsi in bocca. E questo amore durò pochi dì, ché quelle parti, raspanti e bergolini, cominciarono a insospettire l'uno dell'altro, cercando ciascuno che era uso alla signoria ritornare nel primo istato, o de' suoi antichi. E di ciò avvedendosi un cittadino pisano, il quale si nomina Piero Gaetani, sendo nondimeno grande e alto e di quelli della balia, per tema de' Gambacorti si rubellò, e partissi da Pisa e prese la rocca di Pecciole. E di poi s'accordò co' fiorentini: toccò danari e diecci la tenuta, e fu contradio a' pisani, però che per sua operazione s'acquistò molte fortezze de' pisani; ed egli era bene premiato di tutto. Seguì che Giovanni Gambacorta si fé Signore di Pisa sotto colore di farci contenti: cioè dimostrò ovvero diè a 'ntendere a' pisani noi ci leveremo dalla 'mpresa quando sentiremo la signoria sia nelle loro mani. Significocci la novella a dì 26 d'ottobre e mandocci l'ulivo a ore 2 di notte. La riuscita di questa signoria seguì ched elli vendicò messere Piero e molti raspanti fece morire e molti ne cacciò, e l'avanzo rubò: e trattolli per modo non possono istarnutire se non s'appoggiono al muro, sì sono indeboliti. I fiorentini non hanno avuto altro da lui che dalli atri, ma piuttosto si comprende maggiore animosità verso noi.</p>
	<space type="stacco narrativo"/><p><emph>(La natività della Gostanza)</emph>.</p>
	<p>A dì cinque d'ottobre 1405, in lunedì, tra l'undici e le dodici ore, nacque a Giovanni una fanciulla femmina della sua donna Caterina. Battezzossi giuovedì mattina, il dì di Santa Riperata: ponemmole nome Gostanza e Riperata; tennele a battesimo monna Lorenza di Matteo da Quarata e monna Giema guarda la Caterina in parto. Idio le dia buona ventura con salute della sua anima.</p>
	<space type="stacco narrativo"/><p><emph>(Andrea di Morello: di sua natività)</emph>.</p>
	<p>A dì 30 di dicembre l 1405, a sera, nacque a Morello della sua donna Catelana uno fanciullo maschio, il dì di Santo Andrea: poseli nome Andrea e Lionardo. E a dì 14 detto mese e anno il recò la balia di Pian di Ripoli morto: pensammo l'affogasse. Sotterrossi in Santo Iacopo tra le fosse: Idio benedica lui e li altri nostri passati.</p>
	<space type="stacco narrativo"/><p><emph>(La novella mandarono i viniziani)</emph>.</p>
	<p>A dì... di dicembre 1405 mandarono i viniziani uno famiglio in Firenze, il quale significò a' Signori come i viniziani aveano presa Padova e 'l Signore e due suoi figliuoli uomini. Ebbesene in Firenze dolore, e non aremmo voluto, come che non se ne scoprisse il Comune in niuna cosa contro a' viniziani. Di poi i viniziani feciono morire lui e' figliuoli di veleno, ovvero gli feciono istrangolare e sotterrare in diversi luoghi vituperosamente e come prigioni mendichi. Fu tenuta crudeltà.</p>
	<space type="stacco narrativo"/><p><emph>(Puosesi campo a San Piero in Grado)</emph>.</p>
	<p>Del mese d'aprile e a dì 12 detto anno 1406, si puose campo a San Piero in Grado di sotto a Pisa, sull'Arno: andovvi dumila cavalli e millecinquecento fanti, tra' quai era 400 balestrieri genovesi e dumila palaiuoli e marraiuoli. Andarono per porre due bastie sull'Arno e per incatenarlo, per torre il passo della Marina a' pisani. Fornissi questo campo da Livorno e da Genova, ovvero della Riviera: penossi tre mesi innanzi avessono interamente compimento e fussono fornite. Misesi a guardia nell'una il conte Antonio da Monte Granelli con quattrocento fanti, e nell'altro il conte Giovachino da Monte d'Oglio con altrettanti e con quello fornimento seppono chiedere. Infra questo tempo si penarono a compiere, veniva a' pisani circa di semila moggia di grano, il quale aveano comperato in più luoghi. E a un tratto vennono 22 legni, tra galee e navi, brigantini e cocche, ma erano male in punto: non vidono da potervi entrare perché era già messa la catena dall'una bastia all'altra, e poi savamo forti in mare di sei galee e in terra come hai udito. Soprastettono circa d'un mese in mare prima venissono a zuffa; poi ne furono prese da' nostri parte e li altri s'arrenderono salvo i legni e le persone, e' noli e 'l grano dierono, il quale si misse in Livorno, e ivi stette a nostra petizione. A dì 10 di luglio si partì il campo di là, e accamparonsi a Pisa, in tre campi e da tre parti della terra; e cetera.</p>
	<space type="stacco narrativo"/><p><emph>(La malattia d'Alberto mio primo figliuolo)</emph>.</p>
	<p>Infra questi tempi iscuri e spiacevoli per me in quanto alle isconce e disordinate gravezze che io ho e sempre ho avute, o di poco innanzi, ciò fu lunedì mattina a dì 19 di maggio 1406, prese male Alberto mio primo figliuolo, con frusso di sangue del naso. Il dì dinanzi e la notte dinanzi per tre volte gli uscì prima ci avvedessimo che avesse febbre; e di poi, lunedì mattina, sendo esso alla scuola, gli prese la febbre, arruppesegli il sangue del naso, e ruppesegli lo stomaco e uscita di corpo. E, come piacque a Dio, e' vivette infermo sedici dì, ché ne' quattro primi istette in fine e di poi migliorò, e visse in grandissimi tormenti e affanni insino a venerdì notte a ore tre e a dì cinque di giugno. La malattia fu questa: egli ebbe la febbre continua e ogni dì a sera gli rimettea, e stava peggio l'un dì che l'altro; in capo de' due dì, non avendo mai ritenuto nulla pello stomaco, gli prese una doglia nel corpo appiè del fegato, a capo alla riciditura tra la coscia e 'l corpo: la doglia fu pericolosa di pena e di tormento in tanto non ebbe mai in dì 16 un'ora di requie, né esso né chi il governava, e mugghiò sempre. Egli avea il corpo infiato e duro e parea ispasimasse di pena: e non è sì duro cuore che non avesse avuto pietà di lui, veggendolo in tanta pena. E' si raccomandò moltissime volte a Dio e alla sua madre Vergine Maria, facendosi recare la tavola della Donna innanzi, quella abbracciando con tante invenie e con tanti prieghi e boti, che non è sì duro cuore che non fusse mosso a gran pietà di vederlo. Appresso, e' si raccomandava al padre, alla madre, ai parenti e a chi era presente, con tanta umiltà e con tanta effezione di parole ch'era mirabile cosa. Utimamente e' si morì, com'è detto; e non giovò l'aiuto grande e' molti prieghi e orazioni e boti: Idio volle avesse fine la sua vita! Piaccia a Lui avere posto fine all'affanno, fatiche e passioni, che a mio parere portò al mondo insino dalla sua puerizia. La quale, da se istessi, nel tempo d'anni quattro, volle ire a bottega, in sei seppe il Saltero, in otto il Donadello; e seppe iscrivere per modo mandava lettere di sua mano a' nipoti o alla madre quando erano in villa; in nove anni fece latini e apparò di leggere lettere mercatantesche. Avea buona memoria, buona lingua, buona ritenitiva, buono aspetto e gentile e costumato: era un poco peritoso e salvatico. La perdita di questo figliuolo fu dolore inistimabile al padre e alla madre; eziandio fu dolore a' parenti suoi che 'l conoscevano e a' vicini, al maestro suo, agli scolari, a' contadini e alla famiglia di casa, e così a tutti quelli che 'l conoscevano o che l'aveano mai veduto. Il corpo si ripose a dì 5 di giugno in venerdì, a ore 11, in Santa Croce, nella sepoltura nostra, nell'andito degli uomini, e con quella onoranza si poté fare non passando l'ordine. Idio abbi riposta l'anima in Paradiso, e piaccia a Lui prestare vita al padre, alla madre, a' fratelli e sirocchie, se 'l me' de essere dell'anime: se no, faccia Idio la sua volontà.</p>
	<p>Non arei mai potuto istimare che l'avere Idio doviso da me il mio sopra iscritto figliuolo, passando di questa vita ad altra, mi fusse suto e mi sia sì gravoso coltello. Pogniamo che molti mesi sieno già passati dall'ora della sua morte, non si può per me né eziandio polla madre dimenticare; ma di continuo abbiamo la sua immagine innanzi, di tutti i modi, le condizioni, le parole e' suoi fatti ricordandoci, il dì, la notte, a disinare, a cena, in casa, fuori, dormendo, vegghiando, in villa, in Firenze; e in ogni forma che noi istiamo e' ci tiene un coltello che ci passa il cuore. E questo veramente non avviene perché in quello volontariamente ci specchiamo, ma è il contradio; ca dal dì si partì da noi ci siamo dal pensiero di lui istranati quanto è possibile potere fare, accetto che dall'orazione. Noi ci partimmo della casa e stemmo un mese prima ve ne tornasse niuno; e di poi della camera, in tutta la state non s'abitò per noi; e dal dì n'uscì morto a più di mesi dodici non s'entrò in quella per me Giovanni, non per altra cagione che per sommo dolore. E voglia Dio che questo non sia cagione d'affrettare l'ora della nostra vita!</p>
	<space type="stacco narrativo"/><p><emph>(La presa di Vico Pisano e d'altro)</emph>.</p>
	<p>A dì 17 di luglio 1406, a ora di terza, si prese Vico Pisano pe' fiorentini. Ebbesi a patti: eravi dentro poca roba da vivere, accetto che vino v'era per tre anni: arrenderonsi per istracchezza. Era quasi disfatto tutto il castello ed eranvi morti circa di 150 persone: di bombarda e di briccola trovossi gittate in Vico... pietre co' difici del Comune. Il castello è fortissimo e non era possibile averlo per forza; e cetera. <space type="stacco narrativo"/><emph>(La presa e' patti si fece di Pisa)</emph>. Intra questo tempo si stette a campo a Vico, si tramava di continuo in Pisa e nelle castella, ma tutto era nulla. È vero che assai delle castella diceano fare quello che di Pisa seguisse: certe castelletta s'ebbono per patti, tra' quai, e de' migliori, fu Pecciole. E di tutti fu in gran parte cagione Piero Gaetani, cittadino di Pisa, il quale si rubellò e vendecci Pietra Cassa e Laiatico, e aoperò assai in beneficio del nostro Comune e contra i pisani. Ebbe provvigione e fu fatto cittadino, ed ebbe dal Comune una casa in Parione, fu de' Gianfigliazi; e avuta Pisa, fu fatto cavaliere dal Comune, ed ebbe la 'nsegna del populo e quella della Parte guelfa.</p>
	<p>Sabato, a dì nove d'ottobre 1406, a terza, era il dì San Donnino, entrorono in Pisa tre de' Dieci della Balia con tutta la gente dell'arme a cavallo: tremila fanti v'erano entrati innanzi dì ore due, e preso la terra e le fortezze. E nomi de' detti Dieci sono questi: Gino di Neri Capponi e Bartolomeo di Tomaso Parigi e Bernardo di... Cavalcanti. Gli uomini a cavallo furono tremila. Messere Giovanni Gambacorta si fé incontro fuori di Pisa, e in mezzo de' detti venne in su la piazza di Pisa e ivi rinunziò la signoria di Pisa e appresentò la bacchetta a Bartolomeo Parigi luogotenente pel Comune di Firenze; e di poi domandò a detti Dieci se esso avea pienamente fatto quello avea promesso e se restava a lui a fare altro. Fu detto di no, che tutto avea pienamente sodisfatto. Allora fu dato a lui gli stadighi, ciò furono 20 giovani fiorentini, i quai istettono nelle mani di Sforza e d'altri nostri caporali, i quai promissono a messere Giovanni tenerli a sua petizione tanto fusse pienamente sodisfatto; e allora ebbe fiorini 20 mila d'oro. E fatto questo, andarono agli Anziani e stettono a sedere con loro; e dissesi pe' pisani certa diceria, come accadea, e così per Bartolomeo Parigi fu risposto. E di poi se n' andarono gli Anziani e' Dieci rimasono in loro luogo; e alla partita si trassono il cappuccio e stettono ritti innanzi a' Dieci. Entrò molto grano, pane cotto e farina e vino in quel punto in Pisa, e giascuno n'ebbe in dono quanto ne bisognava per più dì. Il martedì vegnente, ciò fu a dì 12 d'ottobre, a nona, entrò in Firenze messer Giovanni e' fratelli e tutti i Gambacorti e certi loro intimi amici; e fu diliberato pe' consigli fussono pienamente sodisfatti di quello era suto loro promesso, ciò fu fiorini cinquantamila, Bagno e suo contado, la rocca di Silano e le possessioni loro e de' loro rubelli, e tre case in Firenze, e d'essere ribanditi loro e certi loro amici, essere fatti cittadini ed esenti per sempre, e che l'Arcivescovo avesse ogni anno fiorini 1200 d'oro dal Comune per insino a tanto fusse Vescovo di Firenze.</p>
	<p>Questi furono crassi patti per loro, considerato che non si trovò tanto in Pisa se ne potesse vivere solo un dì. E se la terra si fusse combattuta per insino in un mese innanzi si sarebbe avuta; però v'era dumila uomini rimasi, che ottocento ve n'erano da combattere, e questi erano sì isvenuti non poteano pella fame tenere il balestro fermo in mano, nonché tirarlo: non era possibile, ma non vollono i nostri soldati mettersi a farne pruova. Morivvi di fame parecchi centinaia di persone, e non passava due dì interi dal dì s'ebbe, morivano tutti: e questo è certo. Non sapemmo o non volemmo conoscere quello ci era e d'onore e d'utile: avemmola pure con grande costo di ricompero e di spesa di soldo: <foreign lang="lat"><emph>omnia pro meliori!</emph></foreign> I peccati nostri e' loro hanno fatto patire disagio a loro e a noi, ma Idio ci ha più asauditi per la sua grazia: a Lui se ne dee rendere e loda e grazia, e da Lui riputarlo questo e ogni onore e grandezza della nostra città, e non dobbiamo essere ingrati di tanto bene, ché tutto è proceduto dalla sua volontà. Fu dal nostro Comune provveduto in beneficio di tre cittadini: cioè Gino Capponi fu fatto a mano 'l capitano di Pisa per mesi otto, e Bartolomeo Parigi podestà di Pisa per mesi sei, e Bernardo Cavalcanti capitano di Campiglia per mesi sei. Appresso si fece fuoco tre sere in Firenze e nel contado, e tre dì s'andò a pocissione; e l'utimo ci venne la tavola di Nostra Donna e tutte le reliquie sono in Firenze e nel contado, e cantassi il Tadeo e la Messa in Santa Riperata. Mandossi pe' Signori e pe' Capitani molti fanti a significare la novella per tutta Italia, e tutti furono lietamente veduti e onorati e bene premiati. Vennonci tutti i distrettuali e accomandati e tutti gli amici del Comune e' nostri vicini con ricche e onorevoli ambasciate a rallegrarsi col Comune. Appresso ci vennono venti pisani de' maggiori per ambasciadori; e nel tempo di queste ambasciate e foresterie, che ce n'era gran quantità, si giostrò e fessi due ricchi doni: furono diciotto giostranti. E di poi feciono armeggiare i Capitani della Parte guelfa tre dì, ogni in dì due brigate di dieci per brigata, tutti coverti. L'una brigata portò bianco e l'altra rosso con certa divisa; l'altro dì verde e l'altra azzurro con certa divisa; il terzo dì portò l'una verde e rosso in ischisa e l'altra bianco e azzurro con certa divisa. Furono molto orrevoli ogni in dì; il terzo dì fu fatto cavaliere sulla ringhiera messere Piero Gaetani per messere Vanni, allora gonfaloniere di giustizia: messere Carlo cavaliere e messere Michele gli calzaron gli sproni: ebbe la 'nsegna del populo e quella della Parte. E di poi, la detta mattina, fu fatto cavaliere il Signore di Cortona pel detto messere Vanni, e messere Cristofano Ispini e messere Nicolò Guasconi gli calzarono gli sproni; donogli il Comune la 'nsegna del populo, uno cavallo di costo di fiorini 130 d'oro, coverto, e uno famiglio colla sopravveste di velluto e uno elmetto con un lione di perle e uno ulivo d'ariento nell'una branca e tutto fornito di perle e la spada bene fornita d'oro e di smalti. Fece fare questo Signore una giostra sulla piazza di Santa Maria Novella: donò uno elmetto fornito d'ariento orato. Tutte le dette cose furono del mese d'ottobre. In calendi novembre se n'andò, ed ebbe da' Capitani della Parte la 'nsegna, il cavallo coverto e la sopravveste. Giurò Parte Guelfa e promisse mai essere contro a quella insegna, ma sempre favoreggiarla dovunche si ritrovasse. In questi dì vennono da Pisa molti pisani, in numero di 300 o più, ed era diputato si rassegnassono ogni mattina al Podestà, e così feciono. La cittadinanza era bella e orrevole e dimostravono valentissimi uomini: cavalieri assai gentili uomini, mercatanti e artefici d'ogni ragione ce ne venne assai. Era con molto di loro dispiacere, bene nol dimostravano se none con molta onestà; e con buone e savie parole praticavano co' fiorentini. Ordinossi uno ufficio a mano di dieci uomini, i quai ebbono balia per mesi dieci di potere disporre e ordinare de' fatti di Pisa quello piacesse e paresse loro, sì del fortificarla in qualunche modo, d'ordinarla di gabelle e di tutte sue rendite, ed eziandio trarre e mettere que' cittadini paresse loro. Chiamaronsi i Dieci di Pisa: ebbono balia a potere ispendere fiorini mille il mese, e se più ne bisognasse i Signori e' Collegi gli avessono a stanziare. Fecesi questo primo ufficio a mano e di poi se ne fé borsa. Ordinossi in Pisa capitano e podestà, e di questo si fé due borse; e fessi per due partiti lo squittino de' capitani: n'andarono a partito venti per gonfalone e de' podestà trenta o circa. Di fuori s'ordinò tre vicariati in due borse: andonne sessanta a partito per gonfalone, furono in numero uomini 153 quelli ebbono a fare gli squittini, che si vinceva pelle due parti de' presenti. Appresso, ordinarono di fuori dodici podesterie e uno capitano: queste furono tre borse fecionsi per quartiere, e andonne cento a partito per gonfalone. E 'n queste vanno gli artefici e' grandi: li artefici pel quarto e' grandi pel sesto. Fecesi camarlinghi e altri ufficiali a ricorre gabelle. Ordinarono que' Dieci di rifare la cittadella donde noi fummo cacciati e afforzalla per altra forma; appresso, un'altra cittadella alla porta a San Marco insino al ponte alla Spina, con due soccorsi, uno per terra e uno per Arno: e ordinarono sopra ciascuna porta uno cassero forte. Alla guardia delle quai fortezze s'ordinò capitani, castellani, gente d'arme, balestrieri e fanti: in tutto... Nelle dette podesterie si feciono per quartiere, fu de' primi tratti Giano di Giovanni Morelli, e ciò fu alla podesteria di...; e perché era cattiva e di lunge e cattiva aria, e' rifiutò; e ivi a pochi dì fu tratto Morello di Pagolo Morelli nella podesteria delle Colline; chiamasi il castello Crespina (ecci miglia 32 da Firenze ed è miglia dodici presso a Pisa): diliberò d'andare per rispetto era il primo. Partì di qui a dì... di dicembre 1406. Rifiutorono assai di quelli uffici per rispetto della mortalità, la quale cominciava già in Pisa e in Lucca in alcuni: meno di sei si diceva essere periti. Di ciò Idio presti vita e santà a chi v'è ito e a noi che rimagniamo.</p>
	<p>Feciono i Capitani della Parte bandire una giostra per a dì ventotto di novembre per tutta Toscana e in Lombardia e a Vinegia e in molte parti, e feciono fare uno isteccato sulla piazza di Santa Croce, nel quale dovea entrare giascuno giostratore con tre a cavallo e con quattro a piè; e chi non v'era a ore diciotto non vi potea entrare. Fu molto ordinata e bella giostra, e assai giostratori. Donorono due onori: il primo, un elmetto fornito d'ariento e di perle, costò fiorini centoquaranta: questo fu dato a Felice Brancacci. Il secondo fu un elmo con bel cimiere, costò fiorini sessanta o circa, e questo per lo secondo onore fu dato a Maso Betti: e fu tenuto buono gindicio e ben ragionevole. Fu a sentenziare i detti doni messere Maso degli Albizi, messere Vanni Castellani, messere Iacopo Gianfigliazi e Federigo de' Nerli, e questo fu per compimento della festa di Pisa in quanto a simili dimostrazioni. E di poi si fé molte giostre, ma non in nome di festa; ma quella novella sollevò li animi a feste e a spese grandi e magnifiche.</p>
	<p>E' 'ntervenne che crebbe tanto li animi nostri, che de' molti istatuti fatti con ogni opportuno gindicio, niuno se n'osservò; e in tutto rotti per grandi, mezzani e minori, altro che per le priete preziose, velluti, cremusi e zetani vellutati, gremisi messi a oro, tutte le nostre donne erano copiose in tanto che io ho credenza che molte d'orrevolezza si sarebbono convenute con reine. Le feste erano magnifiche e tutto giorno crescevano gli animi nostri. Prima s'avesse la tenuta di Pisa, perché le spese erano grandi e molto male aguagliata la prestanza, e spezialmente negli uomini del reggimento, si praticò molte volte il racconciarla. Ma era nulla, e sotto questo se ne poneano otto e dieci, e in parole che non se ne potesse più porre s'elle non s'acconciassono; e simile ragionamento intervenne molte volte, perché a diliberare e a consigliare era chi non volea si rimutassono. Or pure, dopo il molto tonare, si venne tardi a diliberare il rimutarle di nuovo; e dopo molti modi ragionati e prolungati, si prese, credo per fattura di Dio, questo modo: cioè, e' si mandò a partito tra' Signori e Collegi 30 uomini dell'arte maggiori e dieci delle minori, de' quai pelle due parti delle fave ne furono imborsati diciotto, cioè 14 delle maggiori arti e quattro delle minori arti, con questo, che de' detti imborsati se ne dovesse trarre nove, dove avea a essere 2 artefici; e l'uno dopo l'altro avea a porre la prestanza a tutto il suo gonfalone, e non si traeva il secondo se non quando il primo avea portato agli Agnoli. Intervenne che la detta posta fu meglio attribuita che niuna ne fusse mai: bene vi fu degli errori, ma e' furono in chi non se ne dolea. Andonne Firenze sottosopra e tutti si dolfono: e 'ntervenne che mai, con tutto il bisogno, si patì porre prestanze, solo per la contesa era tra le nuove e le vecchie: e così campammo assai mali anni, e cetera.</p>
	<p>[Nell'anniversario della morte del figlio Alberto]</p>
	<p>Già era corso il tempo d'uno benedetto anno, nel quale discorso la perdita del mio primo diletto figliuolo mai da me s'era potuta dimenticare, ma di continuo in dolore e affrizione, di lui e della sua fortuna ricordandomi, s'era per me il detto tempo trapassato. E come interviene, che quanto più t'avvicini al male o al bene più ne diventi partefice, così, avvicinandomi io, misero isventurato, ai dì e ore crudeli nelle quai il mio doce figliuolo con acerba infermità da me, disideroso padre della sua salute, se divise sanza isperanza di mai più rivederlo, e in questi dì sopravvenuto, di tutti li affanni, di tutte le pene, delle dolci e soave parole del mio benedetto figliuolo ricordandomi, tutti i miei sensi di dolore affritti, mi parea tra mille punte di spiedi l'anima mia col corpo essere crociata.</p>
	<p>E veduto che di lui mai al mondo potea essere contento, isperando pure di fare sentire alla sua benedetta anima alcun rifrigero o almeno ricordanza di me affritto e tribolato padre, avendo moltissime volte raccomandato al misericordioso Figliuolo di Dio e alla sua pietosa madre Vergine Maria la salute dell'anima del mio figliuolo, ma con più fervore e amore disponendo l'anima e 'l corpo e tutti i miei sentimenti, dimenticando l'anima propia e ogni altro mio bene, dinanzi alla figura del crocifisso Figliuolo di Dio, alla quale esso molte volte la salute del corpo raccomandata nella sua infermità avea, a ginocchie ignude e 'n camicia, sanza avere sopra alla testa alcuna cosa, colla correggia in collo, nel mio orazione così verso di quello ragguardando, incominciai prima a immaginare e ragguardare in me i miei peccati, ne' quai duramente vedea avere offeso il Figliuolo di Dio. E appresso, considerando con quanta dura, acerba e scura passione Iesù Cristo crocifisso, la cui figura ragguardava, avea dall'eternali pene ricomperato, non patia miei occhi Lui con durezza ragguardare, ma, credo per dono di pietà per Lui a me conceduto, il cuore e tutti i miei sensi rimossi a somma tenerezza, per li miei occhi il viso di lagrime si bagnava.</p>
	<p>E così per ispazio di buon pezzo dimorando, e già alleggerato la debolezza dello 'ntelletto, ripreso buon conforto, con divoti salmi e orazioni al crocifisso Figliuolo di Dio a orare incominciai; e dopo più salmi e laude a sua riverenza detti con voce pietosamente ordinata, a Lui pregare coll'occhio, col cuore e colla mente m'addirizzai, nelle seguenti parole procedendo: «O santissimo e sagratissimo Padre, Figliuolo e Spirito Santo, nella cui maestà, divinità e unità allumina e risprende il Paradiso santo e 'l mondo universo, concedi al tuo picciolo servo e fedele cristiano tanto della tua infinita grazia ch'i' possa dire a tua laude e riverenza quelle parole le quai meritino trapassare dinanzi al tuo cospetto, facendole per tua misericordia favorevoli alla benedetta anima, della quale prima dalla tua grazia ricevetti dono, e quella, come disidera, sia beatificata nel tuo cospetto». E dette ch'i' ebbi queste poche parole, mi senti' tutto confortare, e della misericordia di Dio presi quella fidanza che se Esso per voce angelica m'avesse annunziato queste propie parole: «Fedele cristiano, io odo volentieri la tua orazione e di tutti quelli che in me hanno fede e speranza. E, come vedi, io volli essere crocifisso acciò che questo prezzo fusse nel cospetto del Padre giusto per la salute di tutti ».</p>
	<p>Risonando le dette parole nella mia mente, così incominciai ad adorare e dire: «Signore mio, padre, creatore e salvatore di tutti quelli i quai hanno in te buona e sincera fede e ferma e sicura isperanza della tua misericordia, e che te seguitano con pura mente e con fervente cuore, fammi partefice di tanto della tua misericordia, che a questo punto io sia esaudito della mia domanda. La quale è questa: che io ti priego che in quest'ora e in questo punto l'anima del mio figliuolo Alberto, la quale in quest'ora, fa un anno, si partì dallo isventurato corpo, dove essa pe' suoi peccati non fusse a tanta gloria pervenuta, che essa, per tuo ispeziale dono, le comandi che si rappresenti nel cospetto della tua santissima maestà, acciò che essa sia contenta dell'utimo fine da lei disiderato. E come che di tanto dono io pe' miei peccati non sia degno, Signore mio, te lo domando pello merito della tua santissima incarnazione», e in questo punto dissi il Vangelo della Annunziata Vergine Maria. «Ancora ti priego, Signore mio, che di questo mi facci partefice pel merito e infinito dono della tua dolcissima e soavissima natività», ancora dicendo il santo suo Vangelo. «Ancora te l'addimando pel merito delle degne parole e opere di Madalena tua dilettissima apostolo, pelle quai essa meritò grazia della resurressione di Lazero suo fratello», con dicendo il santo suo Vangelio. «E utimamente, Signore mio, te lo domando pello merito della tua santissima, gloriosissima e vettoriosa, come che dura e acerba, santa passione », con dicendo la passione di santo Giovanni Evangelista. «<foreign lang="lat">Item,</foreign> dopo la santa resurressione, Signore e vero Salvatore, concedimi grazia, non perché ne sia degno se non mediante la tua infinita misericordia; ma i' te la domando pello eccellente dono e somma allegrezza che nell'ora della tua passione tu desti ai Santi Padri, i quai disiderosamente nelle tenebre t'aspettavano», e così come di prima lessi il Vangelo, « Appresso, pella consolazione che ricevette la madre Vergine Maria quando di te, dolce Figliuolo glorificato, l'apparisti. Ancora, pel merito della somma allegrezza che ebbono i santi Apostoli quando nel mezzo di loro, Signore mio, dicesti <foreign lang="lat"><emph>pax vobis</emph>,</foreign> Signore, ti domando pace in vita eterna pella benedetta anima. Utimamente te la dimando, Signore mio, pel merito della tua groriosissima asensione; e come in quel punto il Paradiso santo fu ripieno d'odore e di splendore e di sommo gaudio e allegrezza degli angeli santi e degli altri i quai erano già beati in vita eterna, così, e per que' meriti, ti priego, dolce e grazioso Figliuolo di Dio Padre e Spirito santo, il quale se' pieno di grazia e se' fonte viva d'infinita misericordia, che, come il mondo ordinasti e fondasti e quello venisti per tua passione a trarre di tenebre e di miseria, e come i cieli a tua grandezza e ubbidenza fondasti e ordinasti e a governo del mondo universo, e come il Paradiso santo ancora e primamente da te e per tua e nostra gloria <foreign lang="lat"><emph>ab atterno</emph></foreign> fondasti, e quello de' nove cori degli angeli santi adornasti e glorificasti e ancora nettasti e mondasti per tua somma giustizia dai vizi della superbia e 'nvidia; così, e per tutte grazie e doni e per merito d'esse sante operazione, ti priego ancora che la mia orazione ti piaccia udire per tua pietà, e quella esaudire per tua misericordia e perdono disiderato, per la salute, lume, gaudio e allegrezza della benedetta anima del mio dolce figliuolo; la quale disidero contenta in vita eterna, quanto, se fusse possibile, disiderrei la vita del suo corpo al mondo riavere.»</p>
	<p>Fatta ch'i' ebbi la detta orazione e già posto silenzio al mio parlare, ragguardando nondimeno continuamente la immagine e figura del divoto Crocifisso, fermando gli occhi miei nelle sue preziose piaghe, così nel cuore mio senti' ragionare: «Signore mio, perdona alla mia ignoranza, la quale non favorevole ma noiosa è stata alla mia orazione, e quella non con quella debita riverenza e non con quelle debite parole m'ha lasciato porgere alla tua Maestà. Ma tu, Signore, che tutto vedi e conosci e sai che queste grazie non si possono avere né da me né dagli altri peccatori, ma quelle disiderando volentieri in questo punto arei participate acciò che più degnamente fussono passate alle tue laude; ma, come da maestà piena di grazia, ispero le debili parole farai efficaci nel tuo cospetto».</p>
	<p>E quietato il cuore e la mia mente, si volsono i miei occhi sul destro lato del vero Crocifisso, dove, riguardando, a piè della croce vidi la pura e santa sua benedetta Madre. La quale considerai piena di sommo dolore e di somma tristizia; e considerando che' miei peccati l'erono cagione di tanta affrizione, non ardì la mia lingua a isciogliere alcuna parola né alcuna cosa manifestamente dire; ma considerando nella mente il dolore di quella pura Vergine, madre del puro e prezioso Figliuolo, e considerando i molti pericoli che dal dì della sua natività avea portati a utimamente innanzi a' suoi occhi morto e fragellato dai dissoluti peccatori, e Lui abbandonato dai suoi apostoli e sola con Giovanni trovandosi a tanto crudele giudicio e a tanti crudeli martori quanti in quelle preziose carni del suo diletto Figliuolo s'erano potuti adoperare, none avendo niuno conforto e sola col suo Figliuolo abbandonati, m'occorse in questa considerazione tanto dolore e tanta pena, che i' credetti veramente che l'anima dal corpo si partisse. E come istordito per ispazio d'un poco istato e ricordandomi del dolore che io avea portato del mio figliuolo, forte mi cominciai a vergognare e di poco meno che io non mi levai dall'orazione. Ma pure, come piacque a Dio, preso sicurtà, istetti fermo; e ragguardando lei ripiena di tanto dolore, cominciai a piangere e in tanta fisima venni, che per gran pezzo non poterono i miei occhi raffrenare.</p>
	<p>Ma ispirato da Dio, ché io piangeva la salute de' peccatori, ripresi cuore e conforto; e rasciutti gli occhi e la faccia dalle molte lagrime, fattomi il segno della croce, dissi la <title>Salve Regina</title>; e quella detta, così nel mio rozzo parlare incominciai: «Madre dolcissima, odorifero tabernacolo del Figliuolo di Dio, fammi partefice del tuo dolore e della tua affrizione, acciò che con piena giustizia, participando le tue affrizioni, i' meriti ricevere l'arra di tanta filicità quanta pel tuo Figliuolo ci fu nel legno della croce ricomperata; e fammi degno della grazia domandata al tuo graziosissimo Figliuolo, raccomandando me e l'anima del mio figliuolo alla fonte viva della misericordia. E a questo dono e a questa grazia domandare a te, reina del cielo, m'invita quella parola che prima nel salmo per me fu a tua laude e riverenza detta, dove se' riputata nostra avvocata nel cospetto del nostro Creatore; e perché ancora noi fedeli cristiani abitanti nella città di Firenze ci riputiamo, come che indegni, ma per tuo ispeziale dono, essere accetti nel tuo cospetto; e questo ci è da te, Madre dolcissima, dimostrato nelle molte grazie che indegnamente ma per tua misericordia alla nostra città conceduto hai. Nelle quai cose preso buono conforto, ricorro ancora alla tua benignità e alla tua cremenzia, pregando te, Reina immaculata, diletto degli angeli, somma allegrezza de' Santi che sono nel tuo regno, vera consolazione del Figliuolo di Dio, che, mossa da misericordia, impetri grazia dalla Maestà divina in salute dell'anima del mio figliuolo, la quale io disidero sia appresentata nel suo e tuo cospetto, e che da Voi riceva dono di benedizione, acciò che essa consolata in eterno goda il trionfale coro della vostra beatitudine».</p>
	<p>E detto ch'i' ebbi l'orazione sopra scritta con quella divota riverenza che mi fu da Dio conceduta, levatomi in piè, presi con divozione la tavola e ne' propi luoghi basciandola, dove dolcemente il mio figliuolo avea nella sua infermità baciata dopo il molto raccomandarsi della sua sanità racquistare; e di poi, riposta nel luogo usato e ripostomi ginocchione, dissi il Credo e di poi il Vangelo di San Giovanni. Il quale dicendo, gli occhi miei erano fermi alla sua figura, la quale alla sinistra mano della preziosa croce era figurato con tanto dolore e con tanta tristizia quanto in corpo umano è possibile dimostrare; in tanto che, non più che compiuto il suo benedetto Vangelo, non potendo ritenere le lagrime, in abbondanza versando quelle, per lo volto e per la persona discorrendo, infino in terra dimostraron manifesto segno. E portato in parte dolore della sua affrizione, non quanto dovea ma in quella parte ch'è per grazia concedutami, così verso il divoto santo coll'occhio e col cuore addirizzatomi dissi: «O divoto e fedelissimo Santo, dolce e amorevole fratello del trasfigurato Figlinolo della divota madre Vergine Maria, ai piè del quale sì duramente t'affriggi e sì nell' anima e nel corpo se' tribolato che con fatica i miei occhi te ragguardando la vera luce ritengono, io mi dolgo de' miei peccati perché sopra delle tue ispalle son poste le mie iniquitadi. Tu, immaculato puro e candido, se' contristato e affritto nella morte iscura e crudele del Figliuolo di Dio, la quale Esso immacolato agnello ha eletta per liberare me e gli altri peccatori dalle pene eterne: io, cagione del tuo dolore, mi contristo non conoscendomi sufficiente a rendere gli dovuti meriti. E non potendo altro, priego te, venerabile santo, che, come le mie debite pene indebitamente porti, che io, per grazia impetrata da te, il tuo dolore alla mia vita sia continuo ispecchio de' miei peccati, acciò che 'l tuo isplendore di continuo allumini la iscurità della mia mente. E non disfidandomi per lo mio peccato, perché confortato dal significato del tuo grazioso nome, ardisco, come il mio cuore disidera, domandarti grazia; la quale impetrando dallo eccelso lume della tua santità e chiarità, fermissimo e certo mi renderò nel cospetto della Maestà divina avere ricevuto; e da questo felice riputandomi, della disiderata grazia rimarrò contento. Io mi rendo certo che più avanti il mio parlare è alla tua santità soperchio, in tanto quanto nel tuo eccellentissimo vedere è perfettamente noto la mia volontà; e più utile conosco sarebbe il leggere i tuoi composti vangeli delle santissime opere di Cristo, che lo ignorante parlare di me peccatore. Ma per sodisfare in parte alla mia ignorante volontà, seguirò il suo volere; nel quale si diletta a te, illuminato dal Figliuolo di Dio delle sagrete cose ispirate dal petto celestiale, domandare di speziale grazia e d'eccellente dono la salute perpetua della puerile anima del mio renduto figliuolo alla madre terra. Nel quale dono e della quale salute io sono sì disideroso, che tutti i beni che io dissi mai o feci, come che povero ne sia, tutti gli offero alla salute d'essa, e te, grazioso Giovanni, priego esalti lei in gloria nel cospetto della eccelsa Maestà.» E dette ch'i' ebbi le sopra iscritte orazioni, rendendo molte laude a Dio e ai suoi benedetti Santi, con gran conforto, parendomi dovere essere asaudito, moltissime volte, tenendo nelle braccia la tavola, basciai il Crocifisso e la figura della sua Madre e dello Evangelista, e di poi dissi il Taddeo. E fatto riverenza alle sante merite, mi parti' per andare a riposare il corpo; e così lieto e pieno di buona isperanza e di gran conforto me n'entrai nel mio letto, e fattomi il segno della croce m'acconciai per dormire. E non sì tosto diliberato il riposo, credo certo lo invidioso Nimico, affritto nella mia orazione, avendo pe' miei peccati parte occupata la mia libertà, assalendomi durissimamente mi cominciò a combattere e a molestare, mettendomi moltissime cose nella mente. Volea mostrare la mia fusse istata vana orazione e fatica indarno operata, e che l'anima fusse niente o un poco di fiato, che bene né male potea sentire se non come cosa impassibile, che non vede né sente né è da caldo o da freddo o da alcuna passione o da alcuno diletto oppressata. E con questo, il bene e 'l male era quello che nel mondo s'acquistava, e che in questo i' era ignorante, però che mai me n'avea saputo 'dare; e che dalla fortuna i' era istato molto oppressato e che in tutto m'era contraria. E che a questo non era altro rimedio se non disperarsi contro ad essa in questo modo: che s'ella ti toglie cento fiorini, rubane altrettanti; s'ella ti dà infermità, quande tu se' sano fa che ogni legge sia rotta e contenta ogni tua voglia e spregia ogni altra cosa. E queste cose intraversandomi pel capo, mi fece dare mille volte per lo letto; e da quelli pensieri, come da vani e cattivi, volendomi partire, non n'era signore di potere; onde, raccomandandomi ispesso a Dio, quando Il riguardava mi parea tutto riavermi e quello fuoco alleggerare. Ma questo era nulla, ché subito, come il fuoco torna alla stoppa, così in me si raccendea il cattivo pensiero. E dopo il molto molestarmi, parendomi conoscere chiaro era il Nimico per inducermi a peccato e a errore, e di ciò parendomi essere sicuro, preso confidenza di me, disposi volere seguire d'intendere quello che nell'animo mio o alla memoria era appresentato; e fermo e attento cominciai a bell'agio a pensare. E come i' fu' così disposto, tutti quelli affuscamenti si partirono, e solo rimasi a pensare in quanta fortuna i' era vivuto insino dal dì della mia natività, e che mai un'ora di perfetto bene avea avuta, e che, se alcuna me ne parea avere avuta, ch'ella non era vera, ma tutto era istato per darmi più dolore e più tormento. Ed io pure seguitando la fantasia, mi parea nell'animo dire: «Dimostrami come questo sia vero! ». Allora, fattosi la fantasia del dimonio molto dalla lunga, parendo che per più larghezza e per molta efficace ragione volesse assai cose ricordarmi, così alla mente incominciò a rappresentarmi: «Giovanni, tu se' in tutto abbandonato dalla prospera ventura e mai avesti o arai nel mondo intero contentamento. E che questo sia vero, tu lo puoi bene immaginare e vedere assai prestamente; ma perché tu ne sia ben chiaro, i' mi farò dalla prima radice. Tu nascesti, e per allora tu fusti dotato l'utimo di tuo padre che da vivere fusse, che non fu piccola disgrazia al mondo. Appresso tu rimanesti sanza padre nel terzo anno, e nel quarto fusti abbandonato dalla crudele madre: e 'n questi tempi fusti ispogliato d'assai del tuo avere, il quale con fatica e sollecitudine dal tuo padre fu acquistato. E nel detto anno tu fusti oppressato da infermità, la quale utimamente ti tolse quello che meritamente ti fu da prencipio conceduto. E nel quinto tu fusti dato alla sollecitudine e fatica del mondo, come che virtuosa, cioè alla bottega; alla quale, allo imparare, alla sommessione del maestro e alle molte busse e spaventi e paure tu per molti anni istesti in questa passione. E oltre alla detta sommessione e passione, nel sesto anno tu fusti raddoppiato in tre doppi dalle crudeli gravezze del Comune, e da più parti e da più modi e persone eri indovutamente rubato nel tuo avere e sustanzia. E nel settimo tu fusti accompagnato da infermità grave e lunga, la quale ti tolse il tempo dilettevole della tua puerizia. L'ottavo, il maestro in casa, e di dì e di notte suggetto alla sua correzione, la quale, come che utile, ma dispiacevol' è alla libertà puerile. Il nono, da infermità molestato e di vaiuolo per due volte oppressato, che l'utima ti condusse a stremità di morte. E 'l decimo e undecimo correndo, sotto la sommessione del maestro, la quale molto più aspra che al dì d'oggi non s'usa mi parea che fusse. E nel dodecimo sagliendo, da correzione d'aria assaltato, di Firenze in Romagna fu' nelle ceste trasportato e in Frullì ridotto, sotto il governo di Simone Ispini istetti non sanza gran disavvantaggio di me e di miei fratelli o sirocchie; e ivi infermato e gravemente da febbri assalito, più tempo istesti avvelenato e malcontento. E utimamente, guarito, e nel detto anno, soprastando da morte pestilenziale, ti fu tolto il secondo padre, Matteo di More Quaratesi, il quale te e' tuoi per suoi figliuoli riputando, con quella diligenza governava; per la quale morte voi perdesti la metà del vostro e tutto il suo valente, del quale, come a figliuoli, lasciò in tutto erede. E quella eredità a voi con poca difesa rubata vi fé tristi, non tanto pella valuta d'essa, quanto pella villa dilettevole, nella quale eri allevato e ne' tempi dilettevoli accresciuto; e dove ti solevi, come giovane, della villa dilettare, così, mutando agiere contrario, ti cominciò a dispiacere. E se bene consideri, eri ne' tempi più dilettevoli alla natura e venuto già in pensieri de' tuoi fatti; e tutto giorno veggendo e sentendo andarli male, ti porgea assai fatica d'animo, e volendo esercitarti a riparare, il non potere e 'l non sapere e 'l pur volere ti dava molto tormento. E questo corse per parecchi paia d'anni e ancora corre questo amore, ma con tanta meno affrizione quanto il tempo ti fa meglio la passione intendere e riparare e quella comportare. E fra li anni quindici insino in venti i' non conobbi punto di riposo, molestato da più oltraggi: e' ti morì la sirocchia maggiore e maritata, i' ebbi a maritare l'altra, tu avesti gran prestanza (la guerra del Duca era prencipiata), noi savamo oltraggiati da' parenti nostri congiunti, da' vicini per astio, tu infermasti d'una maledetta infermità ti durò un anno, tu venisti a noia a te medesimo, a chi ti governava e a chi ti conosceva. E guarito di questa infermità, ti ne prese una altra peggiore, ma non da te conosciuta: e questa fu che tu innamorasti troppo perfettamente di quella che a te diè molti tormenti e molto bene e onore ti tolse, e molto tempo per lei perdesti. E utimamente, avuta per tua isposa come disideravi, per più pena darti ti fu negata e data ad altri; della quale cosa tu fusti dolente a morte e non conoscesti ti fu ventura. E ne' ventuno anno tu avesti a gombattere colle prestanze o nel riparare alla posta o al pagare o a' gravamenti o nel vendere i tuoi migliori poderi e cose: e 'n questo ninferno e nel rimutare più gonfaloni e più case e vicinanze tu se' insino a' trentacinque vivuto; e ancora dura la tua mala ventura. Tu hai perduto il tuo in Comune, tu l'hai perduto ne' tuoi cattivi parenti, tu se' sanza danari sanza parenti sanza onori di Comune, tu non vedi via ad averli mai e non hai chi te ne conforti o che te n'aiuti. Tu ti se' imparentato con chi ti può nuocere e non giovare, tu rifiutasti quelli che ti doveano giovare e onorare; del bene che ti fu mostrato per eredità di tuo padre tu non ne godesti mai un quattrino: tu l'avesti per tuo dolore e non per tuo diletto. Tu hai avuto a' dì tuoi sedici infermità mortali; tu non avesti mai una buona novella, e se tu n'hai avuta niuna che ti sia partita buona, ell'è stata per tuo dolore. La migliore ti paresse mai avere fu quando della tua donna acquistasti il primo figliuolo: questa t'è rinvertita nel maggiore dolore e nel maggiore tormento che tu avessi mai. Tu l'avesti maschio per farti bene crepare il cuore; tu l'avesti intendente e visto e sano acciò che con più pena fussi della perdita tormentato; tu gli volevi bene e mai di tuo bene nol facesti contento; tu nollo trattavi come figliuolo ma come istrano; tu non volesti mai dalgli un'ora di riposo; tu non gli mostrasti mai un buon viso; tu nollo baciasti mai una volta che buon gli paresse; tu l' amacerasti alla bottega e colle molte ispesse e aspre battiture. E utimamente, malato a morte, non conoscesti dovea morire per non ti fare contento di farlo acconciare con Domenedio, come che picciolo e scusato fusse, e acciò che una parola in memoria di te l'anima sua e d'esso la tua dovesse contentare. Tu lo vedesti morire negli scuri, aspri e crudeli tormenti, e mai gli vedesti avere requia un'ora di sedici dì gli durò la 'nfermità. Tu l'hai perduto, e mai al mondo più il rivedrai: e per memoria di quello tu istarai sempre in paura e 'n tormento degli altri! ».</p>
	<p>E queste cose e molte altre dolorose e cattive rappresentandomi e riducendomi a memoria, di poco meno che per porre fine a tante avversità i' non corsi in disperazione; ma rivoltomi al Crocifisso e a lui raccomandatomi e ragguardato il suo tormento, che d'infinita affrizione fu, presi conforto de' miei, istimandogli niente a rispetto di quella acerba passione. E di poi immaginai e conobbi non ero solo, ma che quasi tutti, o in uno modo o in altro, erano passionati; il perché, preso riposo nell'animo, m'addormentai. E dormito per ispazio d' un'ora molto fisso e sanza alcuno impaccio, allenato il sonno in parte, credo per ispirazione di Dio e de' suoi divoti santi, Giovanni Batista, Santo Antonio e San Benedetto e San Franciesco e Santa Caterina, ai quai sempre ho portato ispeziale divozione e ne' quai ho avuto ferma isperanza di salute, così addormentato, m'apparve in visione le infrascritte cose. Cioè, e' mi parea essere ito per prendere ispasso e diporto a Settimello; e quivi volendo e non potendo trarmi del capo la immagine del mio figliuolo, pure esercitandomi a ispignerla della mente mia, mi parea partire dal detto luogo e andare per lo monte verso Monte Morello. E volendo e coll'occhio e col pensiero e con ogni atto pensare ad altre cose, e così nelle buone come nelle avverse niente operava, ma tutto il contrario mi parea m'avvenisse; cioè, che quanto più lui volea dimenticare, tanto più ferventemente le sue immagini, i suoi modi, le sue parole, le sue avversità, le sue fatiche, i miei rimproveri contro a lui, le mie minacce, il mio poco contentarlo, il mio istranarmi da esso, l'avere io preso poco o niente di consolazione in lui, o a lui poca o niente appresentatagli di me, tutte queste cose m'occorreano alla mente e molte più grudeli, nelle quai molto m'attristava. E andando velocemente verso il monte, non avveggendomi dell'ora o della via o dove m'andassi pe' molti pensieri e rappresentazioni del mio figliuolo, andava perduto ogni vero sentimento. E qui mi ricordava quando, l'ora e il punto e 'l dove e come esso da me fu ingenerato, quanta consolazione fu a me e alla sua madre; appresso, i movimenti suoi nel ventre della madre da me diligentemente sotto la mano considerati, aspettando con sommo disiderio la sua natività; e di poi nato, e essendo maschio e intero e bene proporsionato, quanta allegrezza, quanto gaudio me ne parve ricevere, e di poi, allevandosi di bene in meglio, tanto contentamento, tanto piacere delle sue parole puerili, piacevoli nel cospetto di tutti, amorevoli verso di me padre e della sua madre, sapute e mirabile alla sua puerizia. E di poi, crescendo la persona, molto più lo intendimento suo: e' sapea parlare nell'ambasciata, e' sapea bene rispondere a ciò gli era richiesto, e' sapea leggere e scrivere doppiamente a quello si richiedea a lui, e' sapea orare a Dio con tutte orazioni e laude. E così, ricordandomi d'ogni atto di virtù e di bene nel quale esso risplendea, non potendo più la carne l'amaritudine sostenere, mi parea, sendo già dilungato bene due miglia da casa, porre a sedere: e quivi, piangendo, pensava all'amaritudine della sua infermità e di tutti i dì e ore e punti e dolori e parole e atti piatosi; e utimamente, perduto il suo vero sentimento, lume e parlare, abbandonando la pura anima quel corpicciuolo, dando a quella la paterna benedizione e raccomandandola al vero suo Creatore, ritorcendo la cruda morte tutti i suoi membri, addolorato di mai più vederlo l'abbandonai.</p>
	<p>E 'n questi iscuri pensieri attristandomi, guardando verso Monte Morello mi stava. E stando così, si diviò il mio pensiero ad Idio: e considerando la vita de' servi di Dio, mi venia mezzo pensiero d'ire la sera a starmi con que' romiti abitano nel monte; e questo pensando, mi dava dolcezza alla mente e quasi istimava andando ricevere molta consolazione la notte in quel luogo. E di poi istimava la via lunga, l'essere già valico vespero, l'essere solo, il paese iscuro: e 'n questo dal sì e 'l no ero combattuto, ma pure l'animo era disposto a volere seguitare la buona disposizione.</p>
	<p>E così istando per ispazio di mezz'ora, riguardando verso il monte, mi parve vedere iscendere uno uccello e venire in giù verso di me, e quest'era di grandezza come un pappagallo: le penne sue erano tutte bianchissime, e nel collo, nel petto e nell'alie erano lustranti e adorne di compassi d'oro: e avea questo uccello gli occhi di colore e similitudine di fuoco, e 'l becco parea tutto d'oro, le gambe e' piedi erano verdissime. E parvemi che si posasse prima su uno ulivo, e ivi cantò un verso tanto dolce e tanto soave e che parve delle cose del Paradiso, e somma allegrezza e conforto mi diè. Io ero di lunga da lui una gittata di mano e pareami essere in uno iscoperto luogo, isterile e sanza frutto. Partimmi di qui, e rappressandomi a lui, mi parve venire a piè d'uno frutto; e quivi, abbracciando il pedale e stando dopo esso, riguardava questo uccello aspettando ch'esso s'appressasse verso me o che esso cantasse un altro versetto. E così istando, ed e' si partì dello ulivo iscendendo del monte e posesi sopra d'un ginepro, cioè fra i rami, nel mezzo del cesto che era grande; e quivi saltando di ramo in ramo, mi parve beccasse tre delle sue coccole, e di poi cantò un verso molto più longo che 'l primo, ma non tanto dolce né tanto piacevole. E cantato ch'egli ebbe, ed io mi volli più accostare; e partendomi da questo luogo, vidi avea abbracciato un fico; e sanza avere riguardo ad alcuna cosa, venni a un altro frutto, e fatto il simile, aspettavo di vedere e d'udire più innanzi. Ed ecco di verso il fossato due porci, una troia: e a piè del ginepro coperse il porco la troia. Allora ed e' si partì dal ginepro e venne in su un cesto di mortina che era appiè dell'albero ov'i' era; e stato un poco guardando esso me ed io lui, ed e' cominciò a cantare e fece un verso di grandezza quante il primo, ma tanto quanto il primo fu dolce e soave, tanto e molto più fu questo amaro e spaventevole, in tanto che io mi turai gli orecchi. E cantato, ovvero dolorato che esso ebbe, ed e' col becco si mordeva i piedi e quelli insanguinava; il perché io, non potendo sofferire tanto martora in lui, gli volsi le reni, e di poi rivoltomi, nollo rividi più; il perché partendomi vidi era istato a braccia ad un sorbo. Lasciai questo luogo, perché pensai fuggire l'orribilità e amaritudine di quello avea veduto, e venni pure verso il monte a quel ginepro dove era istato l'uccello; e scacciato via i porci, mi rimasi ivi ripieno e affuscato di molti pensieri. Pensai riposarmi e posimi a sedere appiè di questo frutto, riguardando verso la cima del monte; e pensando di volere ire la sera lassù, avendo ancora nel capo le cose vedute, guardava e non vedea via d'andarvi. E pure, tirato non tanto dalla prima cagione, quanto i' era nuovamente indotto dalla visione dell'uccello (perché istimava ritrovarlo, perché era di lassù isceso e così mi credea certo esso essere risalito), con questa immaginazione mi mossi e andava alla ventura, ma non per la via: ben mi parea appressarmi perché andava in su. E ascoltando s'io risentiva l'uccello, coll'occhio e coll'orecchie istava attento: ed ecco per un bosco, che era ivi appresso, un gran calpestio e romore ancora di porci, il perché io mi raccapricciai tutto. Ed ecco venire la troia sola, molto riscaldata e accanita, e addirizzavasi verso di me; ed io, volendo cansarla, mi parve cadere, ed ella co' piedi passò sopra di me. Il perché e' mi venne tanto isdegno e tanto puzzo ch'era cosa incredibile: e veramente affermai nell'animo mio e propuosi di simile carne mai più pascere mio corpo, pel gran fastidio, abbominazione e danno che di quella poco dinanzi avea chiaramente conosciuto mi dovea seguire. E passando più avanti per lo monte, ito già per ispazio di mezzo miglio, ed io riguardandomi d'intorno, che era già quasi notte, ed io vidi poco innanzi risplendere due lumi che quasi pareano due istelle, tanto risplendeano; il perché io m'avviai verso questo isplendore, e quanto più m'appressava tanto più d'odore e di dolcezza sentiva. E venuto dov'era questo lume, ed io m'inginocchiava e pregava Idio mi facesse chiaro che questo fusse. E fatto l'orazione e proposto in me seguire la via d'Idio giusto mio potere, mi parve mi si levasse dagli occhi un velo, il perché lo splendore fu tanto ch'io abbagliai e chiusi gli occhi; e volendo pure vedere, non potea tenerli aperti, il perché un'altra volta di capo pregai Idio mi facesse degno vedere questo santo lume. E allora, tramezzato a modo che uno velo, vidi una donzella bianchissima: e suoi occhi rendeano isplendore, e tenea in mano una palma e dalla sinistra avea una ruota, colla quale mi parea avesse tutta dilacerata questa troia la quale avea veduta; e d'intorno ad essa vedea molti uccelli simili a quello, e tutti cantavano dolcissimi versi.</p>
	<p>E stando in questa dolcezza, disiderando di sapere quello che questa dimostrazione mi volesse certificare, mi parea nel cuore mio dire queste parole: «Santissima reina, come per tua benignità m'hai fatto degno vedere la eccellente gloria della tua chiara e lucida immondizia, tanto soave e piena d'odore e di dolcezza, fammi partefice di quella, intendendo parte di tanto misterio, acciò che io mi corregga de' miei peccati, usando parte delle tue infinite virtù». E questi pensieri proposti nel cuore mio, vedea uno di quelli uccelli con grandissima festa farsi innanzi a questa reina, e quasi tutta intorniandola con dolcissime boci mi parea disiderasse che essa il pigliasse. E poco istante, questa reina santa gli porse la mano: e questo che parea uccello le venne a' piedi, e divenuto ispirito, mi parea che la sua mano se li posasse sopra il capo. Era questo ispirito come un angelo bianco e risprendea tutto a modo che di razzi d'oro; e volgendosi esso verso di me, mi parve mi facesse festa tutto pieno d'allegrezza. E io assicurato, riguardando più efficacemente, perché lo sprendore m'impedia, mi parve nella faccia il mio dolce figliuolo, per la salute del quale poco dinanzi faticato m'era; e per grande e smisurata letizia parea che il cuore in corpo mi si struggesse d'abbracciarlo e baciarlo. E gridato forte «Figliuolo mio! Alberto mio!», corsi per abbracciarlo; e facendomi più volte innanzi, non mi parea appressarmegli punto. Ed esso, parendo s'avvedesse mi struggea, mi parve volesse dire: «Abbiate pazienzia e non cercate lo impossibile». Ed io allora sopraistetti un poco isbigottito. Ed esso rivoltosi a quella santa e sagratissima vergine, quasi come se chiedesse licenzia di parlarmi, ed essa acconsentito, si rivolse a me, e parea mi dicesse queste parole: «Padre, prendete conforto, ché i vostri prieghi hanno passati i cieli e venuti accetti dinanzi al cospetto del nostro Signore Idio; e per segno di ciò mi vedete qui a consolazione di voi. Datevi pace e sperate nella divina provvidenzia, ed esso benigno Signore vi darà consolazione delle giuste e oneste vostre domande». E fatto silenzio, mi parve rispondere: «Figliuolo mio, io ringrazio Idio che m'ha consolato di vederti e in luogo di salute eterna della tua anima, e la santa e divota vergine e reina che da Gesù questa somma grazia m'ha impetrata; e loro priego ti dieno licenzia mi risponda e ammaestri alla mia domanda e a' miei dubbi. Figliuolo, dimmi se i' sono cagione d'averti tolto al mondo pe' miei peccati, e dimmi se de' tuoi fratelli sarò al mondo consolato, o se ispero di più averne. Ancora ti domando, isperando nella virtù di Dio e non contraffacendola ai suoi comandamenti, se non come di poi ti partisti da me ho fatto, se posso isperare mi presti buono istato al mondo nell'avere e nell'onore del mio Comune; e utimamente, se di questa vita mi debbo partire giovane o vecchio». Ed esso sorridendo, rivolto all'uso primo a quella divota santa, rispuose così: «Padre del mio corpo, voi domandate assai cose, e Idio umile e grazioso vi darà in parte contentamento al vostro conoscere. È piaciuto a Dio, per salute dell'anima vostra e della vostra famiglia, chiamarmi a Sé: il modo e la forma è suta amara a tutti, e questo per lo nostro peccato. Sarà salute della vostra famiglia e ancora di voi; pregherete Idio vi guardi quelli avete acquistati, e voi abbiategli cari. Da Dio avete avute assai grazie e ancora arete, se da Lui le riconoscerete: se farete il contradio, egli è giusto Signore; e tenete ricevere più grazia non meritano i vostri meriti. Domandate se partirete dal mondo giovane o vecchio: consigliovi v'ingegnate partire vecchio; e questo fia salute a voi e alla vostra famiglia, e fia piacere di Dio, dinanzi alla quale Maestà sempre sarò favorevole ai vostri bisogni e della mia fedele e carnale madre». Le quai parole dette, isparì ogni visione; ed io mi destai tutto ispaventato e 'n parte allegro.</p>
	<space type="stacco narrativo"/><p><emph>(La morte di papa Nocienzio)</emph>.</p>
	<p>A dì... partì di questa vita papa Innocenzio... Rinchiusonsi i cardinali in conclavi per riformare la Chiesa di nuovo pastore: di qui si mandò per ambasciadore frate Giovanni Dominici al collegio de' cardinali perché soprastessono a eleggere per cagione dell'unione della Chiesa. E innanzi disponesse l'ambasciata, elessono papa Gregorio... con certi patti e condizioni a unione di santa Chiesa. Di qui v'andarono ambasciadori allegrarsi della Santità Sua e confortarlo e pregarlo volesse riunire la sedia apostolica. Fu tenuta buona elezione, però che era divoto uomo, e tennesi fusse ben disposto all'unione nel prencipio, però dopo poco tempo e' s'intese coll'Antipapa e puosono essere a Saona per l'unione; e venne Gregorio a Siena e così l'altro s'appressò verso Genova. Di poi si mutò Gregorio d'ir a Saona, allegando dovea essere ingannato da' franceschi: e questo fu il primo ingambo rimosso da' nipoti e anche, si tenne, da frà Giovanni. Di poi, a dì 20 di gennaio 1407, si partì da Siena e venne a Lucca: passò per lo nostro contado, fu molto onorato, e non ispese niente né esso né' suoi cardinali per lo nostro contado. Fu in questi dì grandissime nevi, maggiori si ricordino mai: durò bene un mese innanzi si struggesse di presso a Firenze. Venuto a Lucca, si trattorono molti luoghi: quande l'uno s'accostava, e l'altro si scostava; e così soprastette più tempo il ragionamento.</p>
	<space type="stacco narrativo"/><p><emph>(La presa di Roma pel re Ladislao e la nuova)</emph>.</p>
	<p>Intra questi tempi il re Ladislao si fece forte di circa di 14 mila cavalli bene capitanati e di 3 mila pedoni, e per mare sei galee e 4 navi bene in punto, e venne a Roma. Accordossi con Paolo Orsini ch'era in Roma: veduto non avea difesa, toccò danari e diegli la terra, e ciò fu a dì 22 d'aprile 1408. Venne la novella in Firenze a dì 25 d'aprile: fu tenuta pessima novella e molto se ne turbò la cittadinanza, riprendendosi che per piccola cosa poteano difendere Roma, e non s'era fatto. Ma ben consigliato pe' savi uomini di Firenze, a dì 26 d'aprile si fece lega coi sanesi per anni 10 a difensione degli stati, e questo fu solo per dubbio del Re, ché, presa Roma, si gridò: «A Firenze, a Firenze!». E portava una divisa che dicea «<foreign lang="lat"><emph>O Ciesar o nichil</emph>»:</foreign> disiderava lo imperio. Sabato a dì 5 di maggio ci mandò il Re l'ulivo dell'acquisto di Roma: domenica sera si sonò a gloria e fecesi fuochi ne' luoghi usati, ma non pe' cittadini, o molti pochi. Diessi al famiglio un cavallo coverto di drapp' a oro, ed e' fu vestito del medesimo drappo: tutto si fece a male in corpo. A dì 10 detto mandò suoi ambasciadori a Firenze, ciò fu messere Benedetto Acciaiuoli, messere Francesco d'Ortona, messere Gentile da Sermona, con compagnia d'ottanta cavalli: iscavalcorono in casa gli Acciaiuoli, furono molto onorati dal Comune e ancora dai cittadini, e massimamente messere Benedetto. Dispuosono l'ambasciata, nella quale si chiedea non ci travagliassimo dell'unione della Chiesa e non gli ritenessimo nelle nostre terre, e appresso ci richiedea di lega a difensione degli stati e doleasi della lega de' sanesi; e affrettarono molto la risposta. Tennesi consiglio, e di poi fu risposto la lega non si potea fare per molte cagioni e obbrighi sanza la richiesta di quelli; la 'mpresa dell'unione ci era debito a noi e a ogni fedele cristiano operare, e così per debito volevamo seguire in bene della cristianità e in salvezza di lui, e cetera. Avuta la risposta, andarono a Lucca al Papa per ritrarlo da ogni buono proposto, e così i cardinali; soprastettonvi più dì, e di poi si tornarono a Roma con parole piuttosto minaccevoli che benigne.</p>
	<space type="stacco narrativo"/><p><emph>(Cardinali fece papa Gregorio)</emph>.</p>
	<p>A dì... di maggio fece Gregorio 4 cardinali, tra' quai fu l'uno frate Giovanni Dominici; della quale cosa i cardinali isdegnarono molto, perché nella elezione sua avea promesso non fare cardinali, e per questi isdegn'i nipoti di Gregorio gli minacciaro e assaliro alcuno con arme per ispaventacchio. Il perché e' si partirono nascosamente, e vennono a Pisa: solo uno de' vecchi, il più debole, vi rimase; e ciò fu a dì 12 e a dì 14 di maggio. Di poi a pochi dì i cardinali dell'antipapa feciono il simile: vendono a Livorno, e di poi, sicurati, vennono a Pisa e congiunsonsi a una coll'altro collegio, disposti fare vero unione: e così cominciarono a fare protesti e altre cose a Gregorio e a Benedetto.</p>
	<space type="stacco narrativo"/><p><emph>(La lega col Cardinale di Bologna)</emph>.</p>
	<p>A dì... di giugno 1408 si fece lega col Cardinale di Bologna nel modo e forma che si fece co' sanesi, cioè a difensione delli stati e per anni 10. E nel detto mese, e dopo la detta lega fatta, si mandò ambasciadori al Re, credo per rispondere alla sua ambasciata e per volere essere con lui d'accordo e inducerlo a favoreggiare l'unione e fare lega, non contraffacendo a' nostri collegati e a Santa Chiesa o a' franceschi, e per sentire di sua intenzione e per rimuoverlo: minacciava mandare 5 mila cavalli a Lucca pel Papa, e questo facea non per sicurtà del Papa ma per offenderci, se avesse potuto, a Pisa o nel contado sotto quella venuta. Tornarono sanza fare altro, a dì primo di luglio: ebbono parole in pacamento da lui; cioè ci volea per padri e non si partire dai nostri consigli, e che si maravigliava noi avessimo gelosia di lui e che così disiderava il nostro buono istato quanto il suo, e molte altre zacchere, busbaccherie, bugie, tranelli e falsità, sotto le quai pensò giugnerci; e vennegli presso che fatto. A dì 2 di luglio avemmo novelle avea presa Perogia: e desso avea promesso a' nostri ambasciadori non si impacciare in Toscana; e quest'è una! Perché si dubitò e' non mandasse gente a Lucca, com'è detto di sopra, s'aoperò con Cregorio noi lo porremmo salvo a Siena; e per questo si mandò in sicurtà di lui 12 istadighi a Castel Durante, a sua petizione. Fu accompagnato dalla nostra gente e da' nostri cittadini insino in quel di Siena: e questo fu a dì 4 di luglio. Soprastette quivi più dì, e di poi andò a Rimino con poca compagnia e poveramente.</p>
	<space type="stacco narrativo"/><p><emph>(Lettere mandarono i cardinali per fare Concilio, cioè quelli di papa Nocenzio)</emph>.</p>
	<p>Scrissono i cardinali a' nostri Signori voleano cercare di luogo per fare il Concilio, e che più n'era loro profferti, ma che si contenterebbono essere nel nostro contado dove ci piacesse, che a loro fusse a sodisfacimento. Tennesene grande consiglio: alcuni consigliarono non si desse sanza volere del re Ladislao e ch'egli era pericoloso per rispetto che volea essere libero a re e a 'mperadori, e che le nostre terre erano di pericolo a sì gran maestri e che generebbe caro, nella nostra città e divisione; altri (e questi furono si può dire tutti) dissono di sì e che si praticasse con loro il dove e 'l modo e la forma, e che fusse divietato a re e a 'mperadore e a gran potenzia: e questo era bene a Dio, onore al mondo, utile a' cittadini, fortezza del nostro istato, ed era un ristituire la Chiesa in quello che altra volta l'avamo offesa. E con queste e con altre ragioni s'ottenne e diliberossi dare il luogo; e a praticare ciò vennono in Firenze due cardinali a dì 14 d'agosto, ciò fu il cardinale d'Aquileia e 'l cardinale di Turi, di que' dell'Antipapa. Fu fatto loro grande onore: iscavalcarono in Santa Croce, ebbono uditori; e utimamente ebbono il luogo in Pisa sotto certi patti e condizioni. Ritornarono a Pisa ben contenti, e seguirono di fare il Concilio: mandarono ambasciadori per tutta cristianità, richieggendoli al Concilio e significando le ragioni gli moveano. Il perché tutta cristianità mandò a Pisa, accetto il re Ladislao e' viniziani e una piccola parte della Magna; e di poi utimamente vennono i viniziani a ubbidire. Levossi a dì primo di febbraio l'ubbidienza a Gregorio; e di poi, a dì 6 detto, si fece conciliuzzo in Vescovado, dove fu richiesto tutto il chericato di Firenze, contado e distretto: e utimamente diterminarono l'ubbidienza si potea levare di buona coscienza. Di questo ne fu diferente la cittadinanza.</p>
	<p>In questi dì venne il conte Alberigo a Perogia con 800 cavalli per passare a Bologna: dicea volea racquistare le terre sue tenea il cardinale di Bologna. I Malatesti gli vietarono il passo ed eziandio gli usciti di Perogia. Volle il nostro Comune interpuorsi in accordare il conte Alberigo col Cardinale, e arebbeli renduto le sue castelletta; ma e' si ponea sì allo sconvonevole, che Dario noll'arebbe contento. E perché e' si vedea rannuvolare, quantunche il Re ogni terzo dì iscrivea non dubitassimo (e d'altra parte s'ingegnava levarci ogni amico e tenea trattato in ogni terra vicina e nostra), dopo molte percosse, si diliberò torre insino in 600 lance e 2000 fanti per atare il Cardinale, ché ancora non si credea per molti il Re ci volesse oltraggiare. E quest'era per le molte e spesse bugie ci scrivea, con mostrare volere fare altri suoi fatti; e chi dicea: «Egli andrà in Lombardia», e chi dicea a Bologna, e chi dicea 'Arezzo; e così ci stavamo, e non sanza paura ma con poco argomento; né mai si credette insino ci fu addosso.</p>
	<space type="stacco narrativo"/><p><emph>(La venuta del re Ladislao a Roma)</emph>.</p>
	<p>A dì 20 di marzo 1408 si partì il re Ladislao da Napoli e venne a Roma con circa d'otto in diecimila cavalli e 4 mila fanti; e 'n questi dì si feciono Dieci di balia e tolsesi capitano Malatesta da Pesero per 9 mesi di condotta e conducessi insino in mille lance e tremila fanti. Venuto a Roma, istato pochi dì, se ne partì, e con gente era ivi, Paolo Orsini e altri, venne verso noi; e foori di Roma poche miglia venne sì gran diluvio d'acqua convenne tornasse in Roma con gran danno del campo. E soprastato alcun dì, ne venne a suo viaggio verso Siena, e a San Chirico in quel di Siena, accampò a dì 13 d'aprile 1409. Vennono in Porto Pisano circa d'otto galee e quattro navi armate del detto Re, e 'n questi dì presono la nave Nottona (a dì 11 di maggio, e a dì 19 ci fu la novella), dov'erano le lane d'Inghilterra e tanta altra mercantia valea circa di centomila fiorini, solo de' fiorentini. Fu questa presa gran rotta e grande isbigottimento a tutti i fiorentini, e così a' poveri come agli altri. E più, presono l'isola dell'Elba tenea il Signore di Piombino nostro accomandato, e questo fu a dì 18 d'aprile. Fece in questi dì gran pressa a' sanesi col campo alle porti; e dove si volessono accordare con lui proffereva grassi patti. Dubitossi molto i sanesi non tenessono il fermo, sì perché sono poco nostri amici, sono voltanti, aveano il campo addosso, era sulla ricolta, era loro promessi buon patti: solo il passo, e derrata per danaio. I nostri ambasciadori v'erano continuo a confortarli: essi erano più efficaci e più fermi di noi e molto più franchi; e 'l loro buono proponimento campò loro medesimi e noi da servitudine, ché nelle loro mani istette il nostro istato, quest'è vero. Partironsi di quel di Siena e vennono 'Arezzo a dì 2 di maggio, ed ebbolo presso che preso per mentacattaggine de' nostri erano dentro, e massimamente il capitano della guardia, che faceva a scacchi. Prese una fortezza di Cocchi: era trattato in Arezzo, il quale seppono tre delli Albergotti, ciò fu Cocchi, ser Antonio e Borghese; ed io mi ritrovai pe' gonfalonieri a disaminarli. Di poi levò campo d'Arezzo e andò a Cortona a dì 9 di maggio, e fece ivi gran guerra. A dì primo di giugno prese Valiano, era de' fiorentini, e a dì tre di giugno prese Cortona per trattato e per mentacattaggine del Signore che non sapea con chi si tenere, e vagillando si trovò ingannato. A dì 26 detto levò campo: andò a Perogia, e di poi n'andò a Napoli la persona sua con pochi altri.</p>
	<space type="stacco narrativo"/><p><emph>(La lega col re Luigi di Francia)</emph>.</p>
	<p>Di giugno, a dì 29, si fece lega con re Luigi per tempo di mesi venti, de' qua'i mesi dodici primi esso ti dovea dare mille lance, ovvero cinquecento, ovvero ottocento, e 'l resto armare galee; e tu li dovevi dare per mesi otto dopo quell'anno lance secento. Questa lega si fé contro il volere di molti: bandissi a dì sette di luglio. A dì 26 di giugno, a ore 13, s'elesse per l'unione del Concilio tenuto in Pisa papa Allessandro quinto; a dì 7 di luglio si coronò. Mandovvi il Comune otto ambasciadori vestiti di drappo dommaschino bianco con dieci cavalli per uno, tutti vestiti a bianco, compagni e famigli. La detta 'lezione del Papa piacque a tutti.</p>
	<space type="stacco narrativo"/><p><emph>(La tratta di me Giovanni gonfaloniere)</emph>.</p>
	<p>A dì 29 d'agosto fu' io Giovanni Morelli tratto all'ufficio de' gonfalonieri della compagnia, e ciò fu il dì di San Giovanni Dicollato. A dì cinque di settembre si trovò il nostro ufficio a consigliare si togliesse a soldo Isforza con 600 lance; e 'n questi dì si mandò il campo a Roma. A dì 25 di settembre si tolse a soldo Paolo Orsini con 660 lance e 'l Conte di Tagliacozo con 150; e doveasi torre Gian Colonna per 200 lance e poi per avarizia si lasciò: e fu presso che per questo non s'ebbe Roma. Indugiossi tanto più, che si perdé per ogni fiorino cinquanta di vero. A dì 26 detto si rubellò Orvieto e Viterbo; e a dì 29 entrò il campo nel Borgo di San Piero in Roma, e ivi stettono alquanti dì e mai poterono passare Tevero.</p>
	<space type="stacco narrativo"/><p><emph>(Partita del campo era a Roma)</emph>.</p>
	<p>A dì... d'ottobre 1409 si partì il campo da Roma, e passaro oltre in campagna; e ivi a pochi dì se ne venne il re Luigi a Prato, e 'l Cardinale ne venne a Orvieto. Soprastette pochi dì in Prato: andaronvi nostri ambasciadori per intendersi con lui come s'avesse a seguire. Rimasi d'accordo, se n'andò in Francia e 'l Cardinale se ne venne a Pisa. Di poi, a dì 2 di gennaio, ci furono le novelle della presa di Roma: ciò fu a dì 30 di dicembre, la notte dinanzi; a dì 7 di gennaio se ne fé festa di pocissione e Messa e fuochi vittoriosi. Fra questi tempi per uno Gabriello Brunelleschi, istava a Napoli, ci fu più volte profferto pace per parte del Re, come che sanza suo segno o mandato, e per molte volte non ebbe effetto. Mandossi utimamente a lui per sapere una volta se dicea da davvero. E' fermò il punto come i fiorentini la voleano; non resse, ma volea ragionare con credendosi vantaggiare.</p>
	<space type="stacco narrativo"/><p><emph>(La rotta del re Luigi in mare e la morte di papa Allessandro e 'lezione di papa Giovanni 23)</emph>.</p>
	<p>Di maggio 1410, e a dì 8 detto, giunse il re Luigi ne' mari di Genova con due galee e due galeotte; e a dì detto morì papa Allessandro in Bologna. A dì 17 s'elesse papa Giovanni ventitré, ciò era il cardinale di Sant'Agnolo signore di Bologna, messere Guasparre Coscia. A dì 19 di maggio furono prese cinque navi del re Luigi, dov'era tutto suo arnese, uomini, cavalli, arme, danaro e biado assai. Fu dolorosa novella e molto ne sbigottì il popolo di Firenze. Funne cagione i genovesi: avendo promesso al re Luigi non temesse di loro ovvero datogli la fede, il tradirono. A dì 6 di giugno albergò il re Luigi a Prato: andonne a Bologna per chiedere aiuto al Papa. Detto dì andarono otto cittadini vestiti di cremusi al Papa a rallegrarsi con esso del nuovo papato: furono vestiti i compagni di rosato: in tutto ottanta a cavallo. A dì 25 di giugno tornò il re Luigi in Prato e ivi stette circa d'un mese in casa Giovanni da Prato, aspettando danari dal Papa e da' fiorentini. Furono fortunati tempi questi di guerra e di spesa e di sospetti: e così interviene sempre alla nostra città quando s'avvicina Papa, imperadore, duchi, re o gran potenza. E per arroto cominciò a piovere di marzo 1409, e non ristette il maltempo, o d'acqua o di vento o di nebbia o di nevischio, per insino... A dì 18 di luglio ci fu lettere da Paolo Orsini Isforza s'intendea col re Ladislao. Ebbesene gran sospetto, perché avea tenuti modi strani; di poi non si trovò fusse vero, ma leale e diritto uomo fu. Partissi il Re da Prato e andò a Siena, e ivi stette più dì e da' sanesi fu molto onorato; e di poi andò a Monte Pulciano, d'agosto, e stette ivi più tempo. A dì 10 di settembre si partì di là e andossene a Roma colle brigate nostre e con 600 lance li dovavamo dare, ciò fu Isforza; e seguinne ruppono il re Ladislao a Ceperano a dì... 6 d'ottobre 1410.</p>
	<space type="stacco narrativo"/><p><emph>(La tratta mia all'ufficio de' Dodici)</emph>.</p>
	<p>A dì 15 di settembre 1410 entrai all'ufficio de' Dodici; e a dì 29 d'ottobre venne Gabriello Brunelleschi in Firenze e profferse la pace. Praticossi, e rimasi d'accordo, tornò indietro pel mandato. E 'n tanto penò a tornare, si fece uno squittino di tutti gli uffici di fuori: fu de' miei arroti Niccolaio di Niccolò Fagni. Fecesi punga pe' nostri Signori e per gran parte de' lor Collegi di mescolare il detto isquittino con quello era innanzi. Non si poté ottenere, perché quelli ch'erano in quel dinanzi non vollono mai acconsentire; e di ciò fu in Firenze non piccola divisione, però era 'n discordia il padre col figliuolo, il fratello col fratello, e 'l consorto col converto, e 'l vicino col vicino; e tutti guelfi e nelle borse. Solo era per ingordigia di chi era nelle borse a non volere compagnia. Nondimeno a tutti i priorati seguenti se ne tenne ragionamento; ma come è detto, era divisa in ogni ufficio, che chi volea e chi non volea, per lo suo propio utile e non per altro.</p>
	<space type="stacco narrativo"/><p><emph>(La pace col re Ladislao)</emph>.</p>
	<p>A dì 22 di dicembre tornò Gabriello in Firenze con due ambasciadori del re Ladislao e con pien mandato di potere fermare la pace. E rimasi d'accordo di tutto, si fé consiglio generale e notificossi tutti i capitoli, che furono 15; e chiariti, furono consigliati fermassono la pace, e con più vantaggio si potesse: e così fu messo a 'secuzione. A dì 11 di gennaio fu il re Luigi in Prato: fu vicitato da' nostri ambasciadori e a dì 13 se n'andò a Bologna al Papa. A dì 14 detto si bandì la pace tra re Ladislao e 'l Comune di Firenze per in calendi di febbraio: e questo si fé perché durava la lega tra noi e 'l re Luigi. Il detto bandire fu pe' savi biasimato, e meritamente A dì 19 di gennaio 1410 ci venne l'ulivo della tenuta di Cortona, avemmo pe' patti della pace dal re Ladislao: presesi a dì 18 detto, a ore 23. A dì primo di febbraio si fé festa di pocissione e di Messa e la sera fuochi per la pace fatta.</p>
	<space type="stacco narrativo"/><p><emph>(La venuta fece in Firenze uno volea essere messere Iacopo da Carrara)</emph>.</p>
	<p>A dì 19 di marzo 1410 venne in Firenze messere Iacopo di messere Franciesco da Carrara, il quale fu preso da' viniziani quando presono Verona. E tennesi certo i viniziani avessono morti il padre con due i maggiori figliuoli, però che 'l padre si vide morto: i figliuoli non si vidono, ma essi ebbono il comandamento dell'anima, furono confessati, comunicati e innoliati, e videsi tre fosse fatte di loro sepolture. E' fu menato in Firenze, dove esso era voluto venire e per sospetto non era venuto. Tornò in casa messere Marsilio suo fratello, il quale disse esso non era esso; e così disse suoi amici e che aveano suoi danari e che manicavano e reggevano la corte. Tutto il popolo di Firenze a riciso tennono e' fusse esso, e ragionevolemente, però che esso ne' suoi modi e costumi il dimostrava, gentile, lieto e bandalzoso; e mai perdé o invilì, quantunche fusse aspramente da molti ripugnato. E dopo essere esso istato molto combattuto dal sì al no, e utimamente rubato, battuto, spogliato e cacciato con molte minacce e da chi lo ritenea in casa e da chi e' si riputava maggiori amici, fuggitosi come cacciato, andò a Siena; e, significato per sue lettere a' suoi amici, ne 'ngrebbe alla Signoria e a tutto il popolo di Firenze, ed ebbe dalla Signoria quello favore domandò, o altri per lui; e tornò in Firenze. E di nuovo ebbe molti contrari, e grandi e gravi: e più da' suoi fratelli e amici anticati che dagli strani. Utimamente, o per la virità o per distino, e' si tiene per insino a ora (che siano di maggio nel 1411) e' sia desso, e così è tenuto e onorato dal popolo di Firenze, e cetera. Di poi, presso a certo tempo, fummo chiari che 'l detto messere Iacopo non era esso, e così si tiene certo. Gran fatto fu avere tanta costanzia!</p>
	<p>A dì primo d'aprile 1411 fu il re Luigi in Prato, tornato da Bologna per andare a Roma, e arrivò a Siena: onorato da' sanesi, soprastette ivi più dì... Domenica, a dì 13 di luglio 1421, a ore 19 o circa, passò di questa vita Antoniotto mio figliuolo: malò a Laiatico o per le via. A dì 20 di giugno 1421 accompagnò la Mea là; dissono le lettere era malato di terzana, ed esso aveva la contina e 2 febbri flemmatiche ed era isfilato. Non volle Idio v'andassi, o la mia nigrigenzia, per più mio dolore. Morì a Empoli, tornando; quando stava in fine, ivi il vidi: conobbemi e benedissilo; e da ch'io giunsi vivette circa a 3 ore e passò con buono conoscimento, confesso, comunicato e innoliato. Fecilo recare in Firenze, e 'l corpo è sepolto colla madre onorevolemente. Cristo abbi l'anima e me faccia degno non vedere la morte degli altri, prestando loro vita lunga e buona, con figliuoli maschi e femmine buoni cristiani. E così piaccia a Dio donatore d'ogni bene e d'ogni grazia. Amen.</p>
</div1>
</body>
</text>
</TEI.2>
